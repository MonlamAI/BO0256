རྒྱུས་མེད་པའི་བུད་མེད་ཅིག་གི་འཕྲིན་ཡིག
[ཨོ་སི་ཁྲུ་རི་ཡ] ཟི་ཝེ་ཀི་ཡིས་བརྩམས།


ཕུ་ལ་ཐིའི་དཔྱིད་ཀ

མོ་ནི་རླུང་འཚུབ་ཞིག་དང་འདྲ་བར་སྒོ་ཁ་ནས་ནང་ལ་ཤོར་འོང་།
“ངའི་ལྭ་བ་དེ་བསྐྱལ་ཨེ་ཡོང་ཐལ།”
“སྲས་མོ་ལགས། བསྐྱལ་མ་ཡོང་བ་རེད་” ཅེས་གཡོག་མོས་ལན་བཏབ། “ང་ལའང་
ལྭ་བ་དེ་དེ་རིང་བསྐྱལ་ཡོང་བའི་ཡིད་ཆེས་ཆེན་པོ་མེད།”
“བསྐྱལ་མི་ཡོང་ཁོ་ཐག་རེད། ངས་ལེ་ལོ་ཅན་དེས་ཅི་བྱ་ཤེས་ཡོད” ཅེས་མོས་སྐད་
ཅོར་བརྒྱབ། སྐད་གདངས་འདར་ཙམ་བྱེད་པ་ལས་བཙན་གྱིས་མར་མནན་པའི་ངུ་ཤུམ་
ཞིག་ཚོར་འོང་། “ད་ལྟ་དུས་ཚོད་བཅུ་གཉིས་རེད། དུས་ཚོད་གཅིག་དང་ཕྱེད་ཀའི་སྟེང་
ང་རང་རླངས་འཁོར་ལ་བསྡད་དེ་ཕུ་ལ་ཐིའི་སྤྱི་གླིང་དུ་རྟ་རྒྱུག་ལ་བལྟ་རུ་འགྲོ་དགོས། དེ་
རིང་གནམ་གཤིས་ཀྱང་ཅི་འདྲའི་ཡག་པ་ཞིག་ལ་ཁེལ་འདུག ཡིན་ཡང་གླེན་པ་འདིས་ང་
འགྲོ་རུ་མ་བཅུག་པ་རེད།”
མོ་ཁོང་ཁྲོ་མེ་ལྕེ་འབར་བ་ལྟ་བུ་ཞིག་ལངས་ཏེ། སྒེག་ཅིང་ཕྲ་བའི་ལུས་པོ་དེ་ཐོལ་གྱིས་
པར་སིག་གི་འབོལ་ཁྲི་ཞེང་ཆུང་ལ་སྲིད་རིང་བ་དེའི་ཐོག་ཏུ་འགྱེལ། འབོལ་ཁྲི་རིང་མོ་དེ་
ནི་གདན་དང་དྲ་བ་དྲ་ཕྱེད་ཀྱིས་ཡོངས་སུ་བཀབ་འདུག་པར་མ་ཟད། བཀོད་སྒྲིག་ལེགས་
པོ་ཡོད་ཀྱང་ཧ་ཅང་སྤྱིར་བཏང་ཡིན་པའི་ཉལ་ཁང་གི་ཟུར་ཞིག་ཏུ་བཞག་ཡོད། མོ་རྟ་རྒྱུག་
ལྟད་མོར་ཞུགས་ཐབས་མི་འདུག་མོད། འོན་ཀྱང་ནམ་རྒྱུན་འདི་ལྟ་བུའི་གནས་བབ་ལ་
ཐུག་དུས། མོ་ནི་ཀུན་ལ་ཆ་རྒྱུས་མངའ་བའི་ལྕམ་ལགས་དང་མཛེས་མ་གྲགས་ཅན་ཞིག་
ཡིན་པའི་ཆ་ནས། གང་ལྟར་ཀྱང་མི་སྣ་གཙོ་ཆེན་ཞིག་ཏུ་འགྱུར་བཞིན་ཡོད། མོ་དོན་དེའི་
ཕྱིར་དུ་ཁོང་ཁྲོ་ལངས་ནས་ལྷབ་ལྷབ་འདར། མོའི་མཛུབ་དཀྲིས་མང་པོ་གྱོན་པའི་མཛུབ་
མོའི་སྲུབས་ཀ་ནས་མིག་ཆུ་ཤམ་ཤམ་དུ་བརྡོལ་བྱུང༌།
མོ་འདི་ལྟར་སྐར་མ་འགའ་ཤས་ལ་བསྣར་རྗེས། ལུས་པོ་ཅུང་དགྱེ་ཙམ་བྱས་ཤིང་། འདི་
ལྟར་ན་མོའི་ལག་པ་དབྱིན་ལུགས་ཀྱི་ཅོག་ཙེ་ཆུང་ངུ་དེའི་སྟེང་དུ་བསྲིང་ཐུབ་པ་དང་། མོས་
ཀ་ར་ཁྲོག་ལེ་ཅོག་ཙེ་འདིའི་སྟེང་དུ་ཡོད་པ་ཤེས་ཡོད། མོའི་ཧྲེང་བོར་གྱུར་པའི་ལག་པས་
ཀ་ར་གཅིག་རེ་གཅིག་རེ་བྱས་ནས་ཁ་ནང་དུ་བཞག་སྟེ། ཡུན་གྱིས་ཞུ་རུ་བཅུག མོ་མཚན་
གང་བོར་གཉིད་མ་ཁུག་པས། ངལ་དུབ་ཀྱིས་མནན་འོང་། བསིལ་ལྡན་གྱི་ཁང་པའི་ནང་
གསལ་ལ་མི་གསལ་བའི་འོད་མདངས་དང་། མོའི་ཚད་མེད་པའི་སྡུག་བསྔལ་དག་གཞི་
གཅིག་ཏུ་འདྲེས་ཤིང་སིམ་པའི་རྐྱེན་གྱིས་ལོས་ཡིན། མོ་རང་དལ་བུར་རྨི་ལམ་གྱི་ཞིང་
ཁམས་སུ་ཁྲིད།
མོ་དུས་ཚོད་གཅིག་གི་ཡུན་ཙམ་ལ་གཉིད་ཀྱང་། གཉིད་དེ་འདྲའི་གཏིང་ལ་མ་སོང་
བ་དང་། རྨི་ལམ་ཡང་མ་རྨིས་པར། གཉིད་མ་སད་ལྟ་བུར་ལུས་ཤིང་། ད་དུང་ཉེ་འགྲམ་གྱི་
དོན་དག་ཁ་ཤས་ལ་རྟོག་ཚོར་བྱེད་ཐུབ། མོས་སྐབས་འདིར་མིག་ཟུང་བཙུམ་འདུག་ནའང་།
བྱད་བཞིན་ཤིན་ཏུ་མཛེས་པར་སྣང་། ནམ་རྒྱུན་རིག་རིག་པོར་ཕར་ཚུར་གཡོ་ཞིང་གསོན་
ཤུགས་རྒྱས་པའི་མིག་ཟུང་འདི། མོའི་ལུས་སྟེང་དུ་གཞན་ཡིད་དབང་མེད་འགུགས་ནུས་
པའི་གནས་དེ་ཡིན། མཁན་པོའི་པུར་གྱིས་ཞིབ་མོར་བྲིས་པ་ལྟ་བུའི་སྨིན་མ་དག་གིས་གཞི་
ནས་མོར་སྤྱི་ཚོགས་འབྲེལ་འདྲིས་ཁྲོད་ཀྱི་ལྕམ་སྐུ་ཞབས་ཀྱི་བཟོ་ལྟ་དེ་གནང་བཞིན་ཡོད།
དེ་ལྟ་མིན་ན། གཞན་པས་ད་ལྟ་ཁོ་མོ་དངོས་གནས་གཉིད་དུ་ཡུར་བའི་བྱིས་པ་ཞིག་ཏུ་བརྩི་
ངེས། མོའི་གདོང་གི་དབྱིབས་རིས་ནི་དེ་འདྲའི་གསལ་ཞིང་དྭངས་ལ། དེ་འདྲའི་ཆ་སྙོམ་
པ་ཞིག་རེད། གཉིད་ཀྱི་ལྷ་མོས་མོའི་གདོང་གི་སྤྲོ་དགའ་མེད་རྐྱེན་གྱིས་བཟོས་པའི་སྡུག་
བསྔལ་མཐའ་དག་ཤུལ་མེད་གཙང་སེལ་བྱས་སོང་།
དུས་ཚོད་གཅིག་ལ་བསླེབ་ལ་ཉེ་དུས། མོ་གཉིད་ལས་སད་པ་དང་། རང་ཉིད་ཐེངས་
གཅིག་ལ་གཉིད་སོང་བར་ཅུང་ཙམ་ཡ་མཚན་སྐྱེས། དེ་ནས་རིམ་གྱིས་དོན་དག་རྣམས་དྲན་
བྱུང་བས། མོས་སྲོག་བསྡོས་ཀྱིས་དྲིལ་བུ་དཀྲོགས། མོས་སྨྱོས་པ་ལྟར་མཚམས་ཚིགས་མེད་
པར་དྲིལ་བུ་དཀྲོགས་པས། གཡོག་མོས་ཨ་ལན་སྟེར་བཞིན་ཁང་པའི་ནང་དུ་ཐོན་བྱུང་།
“ངའི་ལྭ་བ་བསྐྱལ་ཨེ་ཡོང་ཐལ།”
“མ་ཡོང་ཐལ། སྲས་མོ་ལགས།”
“ཤི་རན་རྒྱུ་དེ། མོས་ང་ལ་ལྭ་བ་དེ་མཁོ་བ་ཤེས་བཞིན་དུ། ད་ཚར་སོང་བ་རེད། ང་
འགྲོ་ཐབས་མི་འདུག”
མོ་འཚུབ་ཆ་ལངས་ཤིང་ཧད་ཀྱིས་ཡར་ལངས་ཏེ། ཉལ་ཁང་དོག་མོ་དེའི་ནང་ནས་
བསྐོར་བ་འགའ་རྒྱུག་ཅིང་། དེ་ནས་མགོ་བོ་སྒེའུ་ཁུང་གི་ཕྱི་རོལ་ཏུ་བསྲིངས་ཏེ་མོའི་ཤིང་
རྟ་ཐོན་མིན་ལ་བལྟས།
ལོས་ཐོན། ཤིང་རྟ་སྔ་མོ་ནས་ཐོན་འདུག འཚེམ་བཟོ་མ་ཤི་རན་རྒྱུ་དེ་ཐོན་འདུག་པ་
ཡིན་ན། ད་གཟོད་བྱ་བ་ཡོད་ཚད་ཡག་ཐོག་ཡག་བརྩེགས་ཤིག་ཡོང་སྲིད་ཀྱང་། ད་ལྟ་མོ་
རང་ཁྱིམ་དུ་མི་སྡོད་ཐབས་མེད་རེད། རིམ་གྱིས་མོ་ལ་དྲན་ཚུལ་འདི་འདྲ་ཞིག་སྐྱེས་པ་སྟེ།
མོ་ནི་དོན་བྱ་ལམ་འགྲོ་མེད་མཁན་ཞིག་རེད། འཛམ་གླིང་སྟེང་མོ་ལྟ་བུའི་བུད་མེད་དོན་བྱ་
ལམ་འགྲོ་མེད་མཁན་གཅིག་ཀྱང་ཡོད་སྲིད་ཀྱི་མ་རེད་སྙམ།
ཡིན་ཀྱང་སྐྱོ་སྡུག་གིས་མོར་ཧ་ལམ་སྤྲོ་སྣང་ཞིག་སྦྱིན་པ་འདྲ། མོས་མཉམ་མ་བཞག་
པར་ཡོད་དུས། སྐྱོ་སྡུག་གི་ཀློང་དུ་རང་གིས་རང་ལ་མནར་གཅོད་བཏང་བར་དམིགས་
གསལ་གྱི་ཟིལ་ཤུགས་ཤིག་ཡོད་པ་ཚོར་བྱུང་། འདི་ལྟ་བུའི་སེམས་ཚོར་གྱིས་ཁ་ལོ་བསྒྱུར་
འོག མོས་གཡོག་མོར་བཀའ་ཕབ་སྟེ་མོའི་ཤིང་རྟ་ཕྱིར་འགྲོ་རུ་བཅུག ཤིང་རྟ་འདེད་
མཁན་ཤིན་ཏུ་དགའ་བའི་ངང་བཀའ་དེ་དང་དུ་བླངས་སོང་། རྒྱུ་མཚན་ནི་རྟ་རྒྱུག་གི་ཉིན་
མོ་འདིར་ཁོས་ཉོ་འཚོང་ཡག་པོ་ཞིག་རྒྱག་ཆོག་པས་རེད།
ཡིན་ཀྱང་མོས་དུས་གཅིག་ཏུ་ཤིང་རྟ་དེ་བྱ་འཕུར་བ་ལྟར་ཕྱིར་རྒྱུག་སོང་བ་མཐོང་མ་
ཐག བཀའ་དེ་གནངས་པར་འགྱོད་པ་སྐྱེས་སོང་། གལ་སྲིད་ངོ་ཚར་མི་འཛེམ་པ་ཡིན་ན
མོས་རང་གི་སྒེའུ་ཁུང་ལས་ཤིང་རྟ་དེ་ཕྱིར་འབོད་རྒྱུར་ཐེ་ཚོམ་གང་ཡང་མེད། གང་ལྟར་
ཡང་མོ་ནི་ཝེ་ཡེ་ནའི་ཆེས་ཁྱད་དུ་འཕགས་པའི་ས་ཁུལ་དུ་བསྡད་ཡོད་དེ། མོའི་སྡོད་ཁང་
གེ་ལ་པེའི་ཁྲོམ་ཆེན་དུ་ཡོད་པ་རེད།
ལྟོས་དང་། ད་ཡོད་ཚད་མཇུག་རྫོགས་སོང་། མོ་དམག་མིར་བཙན་བཀག་གི་ཆད་པ་
ཕོག་སྟེ་དམག་སྒར་ནས་འབྲལ་མི་ཆོག་པ་ལྟར་ཁང་པའི་ནང་དུ་འཛུལ་འདུག
མོ་ཁང་པའི་ནང་ཡི་མུག་པའི་ངང་རང་དགར་བསྐོར་འགྲོ་བྱེད། ཉལ་ཁང་དོག་མོ་
འདིའི་ནང་དུ། སྤུས་ཀ་ཆེས་ཞན་པའི་དངོས་པོ་ཧྲལ་ཧྲུལ་ནས་ཆེས་སྤུས་དག་གི་སྒྱུ་རྩལ་
ཐོན་རྫས་གང་ཡང་མ་ཚང་བ་མེད་པའི་དངོས་པོ་དག་བརྫངས་འདུག་པར། དེ་དག་གཅིག་
ལའང་ལྟ་འདོད་མེད་པར། མོའི་སེམས་ལ་གནས་འདིར་སྐྱིད་སྣང་མེད་པའི་ཚོར་བ་ཞིག་
སྐྱེས་ཤིང་། ལྷག་པར་དུ་སྤོས་ཆུ་འདྲ་མིན་བཅུ་གཉིས་ཙམ་བསྲེས་པའི་དྲི་མ་དང་སྣ་གཟེར་
བའི་དུ་བའི་དྲི་མ་དག་ཁང་པའི་ནང་གི་དངོས་པོ་ཀུན་ལ་སིམ་འདུག འདི་ཚང་མས་མོར་
ཐོག་དང་པོར་སུན་སྣང་བཟོས་པ་དང་། ཐ་ན་ཕུ་ལེ་ཝོ་སི་ཡི་རྒྱབ་ཤོག་པགས་སེར་ཅན་གྱི་
སྒྲུང་གཏམ་ཕྱོགས་བསྒྲིགས་ཀྱིས་ཀྱང་མོའི་ཡིད་དབང་འཕྲོག་ཤུགས་ཉམས་འདུག རྒྱུ་
མཚན་ནི་མོས་རྒྱུན་པར་སེམས་ཤུགས་ཡོད་ཚད་ཀྱིས་ཕུ་ལ་ཐིའི་སྤྱི་གླིང་བསམ་བཞིན་ཡོད་
པ་དང་། ཕུ་ལ་ཐི་དང་དགའ་སྐྱིད་ལྡན་པའི་རྩྭ་རའི་རྟ་རྒྱུག་དེ་ཁོ་ན་དྲན་བཞིན་པས་ཡིན།
ཡིན་ཡང་འདི་ཚང་མ་སྟོང་བར་གྱུར་སོང་། དེ་ནི་མོ་ལ་མཛེས་པའི་གཟབ་གོས་མེད་
པའི་རྐྱེན་ཁོ་ནས་བཟོས་པ་རེད།
དོན་དེ་དངོས་གནས་མི་སེམས་སྡུག་ལ་སྦྱོར་བྱེད་ཅིག་རེད། མོ་རང་རྐུབ་སྟེགས་རྒྱབ་
བསྙེས་སྒོར་དབྱིབས་ཅན་དེར་བསྙེས་ནས། སེམས་པ་འཁྱགས་སིབ་སིབ་ཏུ། ཐམ་ཐོམ་
ངང་གཉིད་དུ་ཞུགས་པར་རེ་འདུག ཕྱི་དྲོ་ཧྲིལ་བོའི་དུས་ཚོད་གཉིད་ལ་བསྐྱལ་བསམ་
མོད། འོན་ཀྱང་ཐབས་དེས་གོ་མི་ཆོད་པ་འདྲ་སྟེ། མིག་སྐྱི་ཇི་ལྟར་བཙུམས་ཀྱང་། དེ་ལྟར་
མཚམས་མེད་པར་བཙན་གྱིས་ཕྱེ་སྟེ། འོད་སྣང་ལ་ལྟ་འདོད་སྐྱེས།
མོ་སྒེའུ་ཁུང་གི་འགྲམ་དུ་ཡོང་སྟེ། ཉི་མའི་འོད་ཀྱིས་གསལ་ལྷང་ངེར་བཏང་བའི་གེ་
ལ་པེའི་ཁྲོམ་སྲང་གི་རྐང་ཐང་བགྲོད་ལམ་དང་དེའི་སྟེང་གི་འདྲ་མིན་སྣ་ཚོགས་ཀྱི་བྲེལ་
འཚུབ་ངང་འགྲོ་བའི་རྐང་ཐང་བ་དག་ལ་ཐུར་ལྟ་བྱེད། བར་སྣང་ཆུས་བཀྲུས་བཞིན་དྭངས་
ཤིང་གསལ་ལ། མཁའ་དབུགས་དྲོད་འཇམ་ལྡན་ཞིང་མི་ལ་འཚམ། མོ་མི་མེད་ལུང་སྟོང་དུ་
འགྲོ་འདོད་ཀྱི་རེ་འདུན་ཇེ་དྲག་ཏུ་སོང་། སྔར་བས་ཁ་ཚ་དགོས་གཏུག་ཏུ་གྱུར། སེམས་པ་
མེ་ལ་སྲེག་པ་ལྟ་བུའི་བྲེལ་འཚུབ་ལངས། གློ་བུར་དུ། མོར་དྲན་ཚུལ་གློག་ལས་མྱུར་བ་ཞིག་
འཁོར་བྱུང་ནི། མོ་རང་གཅིག་པུ་ཕུ་ལ་ཐིའི་སྤྱི་གླིང་དུ་འགྲོ་རྒྱུ་དེ་རེད། མེ་ཏོག་གིས་མཛེས་
པར་སྤྲས་པའི་རླངས་འཁོར་དུ་འདུག་མི་ཐུབ་ཀྱང་། མ་མཐའ་ཡང་རྒྱན་སྤྲས་རླངས་འཁོར་
ལ་ལྟ་ཆོག་རྒྱུ་རེད། དེ་བས་མོ་རང་ཕུ་ལ་ཐིའི་སྤྱི་གླིང་དུ་མི་འགྲོ་ཐབས་མེད་རེད། འདི་ལྟར་
ན། མོས་གཟབ་གོས་རྩ་ཆེན་གྱོན་མི་དགོས་པར། གོས་བབ་ཆགས་ཤིག་གྱོན་ན་དེ་བས་
བཟང་སྙམ། རྒྱུ་མཚན་ནི་མི་རྣམས་ཀྱིས་མོ་རང་ངོ་ཤེས་མི་སྲིད།
བསམ་ཚུལ་དེ་ཡིད་ལ་འཁོར་མ་ཐག མོས་མྱུར་བར་སེམས་ཐག་བཅད་པ་རེད།
མོས་གོས་སྒམ་སྒོ་ཕྱེ་སྟེ་གྱོན་ཆས་འདེམ་དུས། ཡོད་ཚད་མིག་ལ་འཚེར་ཞིང་། ཁྲ་
ལམ་མེར། དམར་ཧང་ངེ་། ལྗང་འཁྱུག་སེ་ཡོད་པས། བལྟས་ན་མིག་ཀྱང་འཁྲུལ་བར་བྱེད།
མོས་གང་འདོད་དུ་འདེམ་མཐར། མོའི་ལག་ནང་དུ་དར་གོས་ཤིག་ལྷུག་ལྷུག་ཏུ་རྒྱུགས་
ཀྱིན་འདུག མོས་དངོས་གནས་གང་འདེམ་ན་ད་གཟོད་འགྲིག་འདུག་པ་ཤེས་ཀྱིན་མེད།
རྒྱུ་མཚན་ནི་མོའི་གཟབ་གོས་ཚང་མར་དམིགས་དོན་གསལ་བོ་གཅིག་ཡོད་པ་ནི། མི་
རྣམས་ཀྱི་མིག་དང་ཡིད་ཀྱི་དབང་བོ་འགུགས་རྒྱུ་དེ་རེད། ཡིན་ན་ཡང་དེ་ནི་མོས་དེ་རིང་
ཏག་ཏག་གང་ཐུབ་ཀྱིས་ལྡོག་འདོད་པའི་དོན་དེ་ཡིན། དུས་ཡུན་མི་ཐུང་བ་ཞིག་ལ་བཙལ་
མཐར། མོའི་གདོང་ལ་ཟོལ་མེད་དགའ་སྤྲོ་ཡི་འཛུམ་ཆུང་ཞིག་གློ་བུར་དུ་མངོན་བྱུང་བ་
སྟེ། མོས་གོས་སྒམ་གྱི་ཟུར་ཞིག་ནས་བབ་ཆགས་ཤིང་ཧ་ལམ་དབུལ་ཞད་ཡོད་པའི་ལྭ་
བ་ཞིག་རྙེད་བྱུང་། དེ་ནི་ཐལ་བས་སྦགས་ཤིང་ལྟེབ་གཉེར་མང་བ་ཅན་ཞིག་རེད། མོར་
དགོད་འཛུམ་ཞིག་ལངས་སུ་བཅུག་པ་ནི་ལྭ་བ་འདི་རྙེད་པ་ཁོ་ནས་མ་ཡིན་པར། དྲན་
རྟེན་འདིས་མོ་ལ་གསོན་ཉམས་ལྡན་པའི་འདས་དོན་ཞིག་དྲན་དུ་བཅུག་པས་རེད། མོས་
ཉིན་མོ་དེར་ལྭ་བ་འདི་གྱོན་ཏེ་མཛའ་བོ་དང་ལྷན་དུ་ཁྱིམ་དང་ཁ་བྲལ་ནས་སྒོར་སོང་བ་
དྲན་བྱུང་བ་མ་ཟད། མཛའ་བོ་དང་མཉམ་དུ་བདེ་སྐྱིད་གྲངས་མེད་པར་རོལ་བ་དྲན་པ་
དང་། དེ་ནས་ཡང་མོས་རང་གི་བདེ་སྐྱིད་རིན་དོན་དུ་ཕུལ་ཏེ་མཆོར་ཉམས་ལྡན་པའི་
གཟབ་གོས་ཐོབ་པའི་ཉིན་མོ་དེ་དྲན་བྱུང་བ་སྟེ། དང་ཐོག་པོ་ཅའོ་ཡི་འཁྱུན་མོ་བྱས་པ་
དང་། དེའི་རྗེས་ཡང་མི་གཞན་ཞིག་གི་འཁྱུན་མོར་གྱུར། དེར་མཐུད་ནས་མི་གཞན་པ་
མང་པོ་ཞིག་གི་འཁྱུན་མོ་བྱས།
མོས་ལྭ་བ་འདི་ཅིའི་ཕྱིར་ད་དུང་ཡང་ཉར་འདུག་དོན་མི་ཤེས་མོད། འོན་ཀྱང་ལྭ་བ་
འདི་ད་སྐབས་ད་དུང་ལུས་འདུག་པར་མོ་ཤིན་ཏུ་དགའ་སྤྲོ་སྐྱེས། ལྭ་བ་དེ་གྱོན་རྗེས། ལྗིད་
རྫོབ་ཆེ་བའི་ཝེ་ཉི་སིའི་མེ་ལོང་མདུན་དུ་གཡས་ལྟ་གཡོན་ལྟ་བྱས་པར། རང་དབང་མེད་
པར་རང་གི་བཟོ་ལྟར་དགོད་བྲོ་བའི་ཚོར་སྣང་སྐྱེས། ཕར་བལྟས་ན་མེ་ལོང་ནང་གི་མོ་ནི་
གྲོང་ཁྱེར་གྱི་བུ་མོ་ཚུལ་ལྡན་ཞིག་སྟེ། རང་བཞིན་དྲང་བ་ཀན་ལེ་ཆིང་ལྟ་བུའི་དྲི་མས་མ་
གོས་པ་ཞིག་རེད།
ལག་པས་གང་སར་འཚོལ་བསྙབ་བྱས་རྗེས། མོས་ལྭ་བ་དེ་དང་ཆ་འགྲིག་པའི་ཞྭ་མོ་
ཡང་རྙེད་བྱུང་། མོ་དགོད་འཛུམ་ཤོར་བཞིན་མེ་ལོང་ལ་ཕྱོགས་ཏེ་ལན་གཅིག་བལྟས་པར།
མེ་ལོང་ནང་དུ་གྲོང་ཁྱེར་གྱི་བུ་མོ་ཆུང་ཆུང་ཞིག་གིས་གཟའ་ཉི་མའི་མཆོར་གོས་གྱོན་ཏེ་
འཛུམ་དམུལ་དམུལ་ངང་མོ་ལ་གུས་ལན་སྤྲད་བྱུང་། དེ་ནས་མོ་རང་ལམ་ལ་ཆས་སོང་།
མོའི་གདོང་ལ་འཛུམ་ཆུང་ཞིག་བསྡུས་ཏེ་སྲང་ལམ་དུ་ཐོན།
དང་ཐོག མོའི་སྣང་ཚོར་དུ་མི་ཚང་མས་དོན་དུ་མོ་ནི་མོས་བརྫུས་པའི་མི་དེ་མིན་པ་
ཤེས་འགྲོ་ཁོ་ཐག་རེད་བསམ།
ཡིན་ཀྱང་། དུས་དེར་མེ་ལྟར་ཚ་བའི་ཉིན་གུང་གི་ཉི་མའི་ཚ་གདུག་འོག མོའི་ཉེ་
འགྲམ་ནས་བྲེལ་བྲེལ་ངང་འགྲོ་བའི་མི་ཐར་ཐོར་གྱི་ཁྲོད་དུ་མི་མང་ཆེ་བར་མོར་ཞིབ་ལྟ་
བྱེད་པའི་དུས་ཚོད་ཡོད་པ་མ་རེད། རིམ་གྱིས་མོ་རང་དངོས་གནས་དོན་བྱ་ངོ་མར་ཞུགས་
ཤིང་། ལམ་བར་ནས་འདང་རིང་པོ་རྒྱག་གིན་ཧུང་དཱ་སྲང་ལམ་དེད་དེ་སོང་།
འདིར་ཡོད་ཚད་དཀར་འཇམ་ཉི་འོད་འོག་དེ་འདྲའི་ཡིད་དུ་འོང་ཞིང་ལྟ་ན་སྡུག
གཟའ་ཉི་མའི་སྤྲོ་སྣང་དེ། ལུས་ལ་གཟབ་མཆོར་སྤྲས་ཤིང་། སེམས་སུ་དགའ་བ་འཕེལ་བའི་
མི་རྣམས་ཀྱི་ལུས་སྟེང་ནས་སྲོག་ཆགས་དང་དངོས་པོ་གཞན་ལ་བརྒྱུད་སྒྲོག་བྱེད། ཡོད་དོ་
ཅོག་ལ་འོད་སྣང་འཚེར་ཞིང་། བཀྲག་མདངས་ཀྱིས་མིག་དབང་འཕྲོག་ཀྱིན་མོའི་ཕྱོགས་
སུ་དགའ་འབོད་དང་གུས་འདུད་ཀྱང་ཞུ་བཞིན་མཆིས། མོའི་མིག་ཟུང་ཁོམ་པ་མེད་པར་
མཚོན་མདོག་བཀྲ་ཞིང་འདུ་འཛི་འཁྲུགས་པའི་ཕར་འགྲོ་ཚུར་འོང་གི་མི་ལ་ཅེ་རེར་ལྟ།
དོན་དུ་མོས་འདི་ལྟ་བུའི་ཁོར་ཡུག་གཏན་ནས་མཐོང་མ་མྱོང་། མིག་ཟུང་ཧྲིག་གེར་ཕ་རོལ་
ལ་བལྟས་པས། ཨེན་ཙམ་མིན་ན་མོ་རང་ཤིང་རྟ་ཞིག་དང་རྡུང་ཐུག་བརྒྱབ་བྱུང་། མོས་རང་
དབང་མེད་པར “དངོས་གནས་གྲོང་གསེབ་ཀྱི་བུ་མོ་ཞིག་དང་ཅིས་མི་འདྲ” ཞེས་ཁེར་
ལབ་བྱས།
དེ་ནས་མོས་རྣམ་རིག་ཅུང་ཙམ་བསྒྲིམས་ཤིང་། ཕུ་ལ་ཐིའི་ཁྲོམ་ཆེན་དུ་སླེབས་པ་
ན། གློ་བུར་དུ་ཁོ་མོར་དགའ་དད་བྱེད་མཁན་ཞིག་དུས་མཐུན་ཤིང་རྟར་བསྡད་དེ་མོའི་ཉེ་
འགྲམ་ནས་འགྲོ་བ་མཐོང་། མོ་དང་བར་ཐག་ཉེ་བ་མོས་མི་དེའི་རྣ་བ་འཇུ་ཐུབ་པ་ཙམ་རེད།
མོས་ཀྱང་མི་དེའི་རྣ་བ་ནས་འཐེན་ན་ཅི་མ་རུང་སྙམ། སྐབས་དེར། མོས་རང་ཚུལ་བརྗེད་
ནས་དགའ་སྣང་ཞིག་ཡེངས་འདུག ཡིན་ཀྱང་དགའ་དད་ཡོད་མཁན་གྱི་མི་དེས་མི་ཆེན་
གྱི་བཟོ་ལྟ་སྟོན་གྱིན། ལུས་པོ་ཉབ་ཉོབ་ངང་རྒྱབ་ཕྱོགས་སུ་བསྙེས་པར། བསམ་ཡུལ་ལས་
འདས་པ་ཞིག་ལ་མོར་དོ་སྣང་མ་བྱས་པ་རེད། དེར་བརྟེན་མོ་རང་ཧབ་ཆ་བརྒྱབ་པས། མི་དེ་
མགོ་བོ་ཕྱིར་འཁོར་བ་དང་། མོས་མགྱོགས་མྱུར་གྱིས་སྣབས་ཕྱིས་དེས་ངོ་གདོང་བཀབ་པ་
མིན་ན་མི་དེས་དངོས་གནས་བལྟས་མ་ཐག་ངོ་ཤེས་མི་འགྲོ་བའི་ངེས་པ་མེད།
མོ་སྤྲོ་སེམས་འཁོལ་བའི་ངང་མུ་མཐུད་དུ་མདུན་ཕྱོགས་སུ་སོང་བ་ན། ཅང་མ་
འགོར་བར་འཚང་ཁ་ཤིག་ཤིག་གི་མི་ཚོགས་ཀྱི་ཁྲོད་དུ་འཛུལ། མི་འདི་ཚོས་གཟའ་ཉི་
མར་མཛེས་སྡུག་གི་ལྭ་བ་གྱོན་ཏེ་ཁྱུ་དང་ཁྱུ་བྱས་ནས་ཝེ་ཡེ་ནའི་རྒྱལ་ཁབ་ཀྱི་གནས་ཆེན་
མཇལ་དུ་འོང་བ་དང་། ཕུ་ལ་ཐིའི་སྤྱི་གླིང་གི་ལྗོན་པའི་གྲིབ་བསིལ་འོག་འཆམ་འཆམ་ལ་
འགྲོ། ཕུ་ལ་ཐིའི་གཙང་འགྲམ་གྱི་རྩྭ་ར་ནི་ལྗང་ཡུག་ཡུག་ཏུ་སྣང་ཞིང་། ནགས་ཚལ་སྟུག་
ཅིང་མཛེས། རྩྭ་ར་འཕྲེད་དུ་བཅད་པའི་ལྗོན་པའི་གྲིབ་བསིལ་འོག་གི་ལམ་བུ་དེ་སྔོ་ལྗང་
སྤང་ཐང་སྟེང་ཤིང་ལེབ་དཀར་པོ་ཡུག་གཅིག་བཏིང་བ་དང་མཚུངས། མོ་དགའ་བས་མྱོས་
པའི་ཚོར་བ་དག་ཤེས་ཚོར་མེད་པར་མི་ཚོགས་ཀྱི་སྤྲོ་སྣང་དང་གཞི་གཅིག་ཏུ་འདྲེས། མི་
རྣམས་གཟའ་ཉི་མའི་དགའ་སྤྲོའི་རྣམ་པ་དང་རང་བྱུང་ཁམས་ཀྱི་ཡུལ་ལྗོངས་མཛེས་པོ་
དེས་ཡིད་དབང་འཕྲོག་པའི་རྐྱེན་གྱིས་གཟའ་ཉི་མའི་སྔ་རྗེས་ཀྱི་སྤྲོ་སྣང་མེད་ཅིང་ལྗིད་
རྫོབ་ཆེ་བའི་ལས་ཀ་དག་ཡོངས་སུ་བརྗེད་ཡོད་པ་རེད།
མོ་མི་ཚོགས་ཀྱི་དབུས་སུ་དྲངས་ཤིང་། རྒྱ་མཚོའི་འཇིངས་དབུས་སུ་འཕྱུར་བའི་
རླབས་ཀྱི་ཟེགས་མ་ཞིག་དང་མཚུངས་པར་དམིགས་ཡུལ་མེད་ལ། འཆར་གཞི་ཡང་མེད་
མོད། འོན་ཀྱང་གསོན་ཤུགས་ཀྱིས་ཁེངས་པའི་དགའ་འབོད་ཁྲོད་ལྦུ་བ་སྟོར་གྱིན་མདུན་
ཕྱོགས་སུ་འཕྱུར་བཞིན་འདུག
མོས་འཚེམ་བཟོ་མས་ལྭ་བ་སྐྱེལ་ཡོང་རྒྱུ་བརྗེད་སོང་བ་དེར་ཧ་ལམ་དགའ་སྤྲོ་སྐྱེས་
སོང་། རྒྱུ་མཚན་ནི་གནས་འདི་ནས་མོས་མི་ཚེའི་ཁྲོད་རོལ་མ་མྱོང་བའི་བདེ་སྐྱིད་དང་རང་
དབང་ཉམས་སུ་མྱོང་བ་དེ། དངོས་གནས་བྱིས་དུས་སུ་དང་ཐོག་ཕུ་ལ་ཐིར་ལྟ་སྐོར་དུ་འོང་
བ་དང་ཕལ་ཆེར་གཅིག་འདྲ་རེད།
སྐབས་དེར། འདས་དོན་གྱི་རི་མོ་དག་འཚང་ཁ་ཤིག་ཤིག་གིས་མོའི་སྣང་ངོར་ཤར་
འོང་། སྤྲོ་སྣང་གིས་ཁྱེར་བའི་སེམས་པས་འོད་མདངས་འཚེར་བའི་མཐའ་རྒྱན་སེར་པོ་
ཞིག་སྤྲས་སོང་། མོས་ཡང་རང་གི་ཐོག་དང་པོའི་དགའ་རོགས་དེ་དྲན་བྱུང་། ཡིན་ཀྱང་
དེ་ནི་མི་རྣམས་ཀྱིས་ཕྱིར་དྲན་བྱེད་མི་འདོད་པའི་དོན་དག་ཕྱིར་དྲན་བྱེད་པ་ནང་བཞིན་
སེམས་སྡུག་དང་སུན་སྣང་གི་སེམས་ཁམས་ཤིག་མིན་པར། ལས་དབང་ཞིག་ལ་ཕྱིར་དྲན་
བྱེད་པ་དང་། མི་རྣམས་ཀྱིས་སླར་ཡང་མྱོང་བརྒྱུད་ཐེངས་གཅིག་བྱ་འདོད་པའི་ལས་དབང་
དང་མཚུངས། དེ་ནི་ལེགས་སྐྱེས་ཀྱི་འབུལ་བ་ཞིག་ཡིན་པ་ལས་ཉོ་འཚོང་གི་བརྩེ་དུང་
ཞིག་མིན།
མོ་མུ་མཐུད་དུ་མདུན་ཕྱོགས་སུ་སོང་བ་དང་། འདས་དོན་གྱི་རྨོངས་གཉིད་སྟུག་
པོར་བྱིང་འདུག མི་རྣམས་ཀྱི་འུར་སྒྲ་དང་དགའ་འབོད་དེ་མོར་མཚོན་ན། ལང་ལོང་དུ་
འཕྱུར་བའི་རླབས་སྒྲར་གྱུར་ཅིང་། མོས་སྐད་སྒྲ་རེ་རེ་བཞིན་ངོས་འཛིན་བྱེད་མི་ཐུབ། མོས་
ཁེར་ཧྲེང་དུ་བསམ་བློ་རྒྱ་ཡན་དུ་བཏང་། ནམ་རྒྱུན། མོ་ཁང་པའི་ནང་པར་སིག་གི་ཉལ་
ཁྲིའི་ཐོག་ཏུ་ཅི་བྱ་འདི་བྱ་མེད་པར་ཉལ་བསྡད་དེ། ལྷིང་འཇགས་དང་ལྗིད་ཏིག་གི་མཁའ་
དབུགས་ཁྲོད་དུ་བ་འཁྱིལ་མ་རེ་རེ་བྱས་ཏེ་ཕྱིར་འབུད་སྐབས། འདི་འདྲའི་མང་པོ་ཞིག་
གཏན་ནས་དྲན་མ་མྱོང་།
གློ་བུར་དུ། མོས་མགོ་བོ་ཡར་བཀྱགས།
དང་ཐོག་མོས་ཅི་ཞིག་བྱུང་སོང་བ་མ་ཤེས། ཚོར་བ་རབ་རིབ་ཅིག་ལས་མི་འདུག
ཡིན་ན་ཡང་ཚོར་བ་དེས་མོའི་བསམ་བློར་གསལ་བོར་མཐོང་མི་ནུས་པའི་སེང་རས་རིམ་
པ་གཅིག་བཀབ་བྱུང་། དུས་དེར། མོས་མགོ་བོ་བཏེགས་ཏེ་ལྟ་དུས། མིག་འབྲས་ཟུང་གིས་
བར་མེད་དུ་ཁོ་མོར་ཅེར་ཡོད་པ་ཤེས། མོས་དེའི་ཕྱོགས་སུ་མ་བལྟས་ཀྱང་། བུད་མེད་ཀྱི་
ཚོར་བ་དེས། ཡང་དག་པའི་སྒོ་ནས་མོ་རང་རྨི་ལམ་ལས་དཀྲོགས་པའི་མིག་འོད་དེར་
གསལ་འགྲོལ་བྱས་ཡོད།
མིག་འོད་འདི་སྤྲོ་མཁན་ནི་མདོག་ནག་པོའི་མིག་འབྲས་ཟུང་ཞིག་སྟེ། གཞོན་ནུ་ཞིག་
གི་གདོང་ལ་ཕྲ་རྒྱན་བཞིན་བཏབ་ཡོད། སྨ་ར་ཆུང་ཆུང་དེ་སྐྱེས་སྟུག་ནའང་། སྔར་བཞིན
གདོང་དེ་ལས་བྱིས་ཉམས་མངོན་བཞིན་ཡོད་པས། མིར་ཧ་ཅང་དགའ་སྣང་ཞིག་སྟེར།
གོན་ཆས་ལ་བལྟས་ན། མི་དེ་སློབ་ཆེན་པ་ཞིག་དང་འདྲ། སྒྲོག་ལུང་ནང་དུ་མི་རིགས་ཏང་
གི་ཏང་རྟགས་ཤིག་བཏགས་འདུག་པ་དེས། ལྷག་པར་ཚོད་དཔག་དེ་བདེན་པར་ར་སྤྲོད་
བྱེད། རྩེ་མོ་སྒོར་ཞིང་མཐའ་ཞེང་ཆེ་བའི་ཕྱིང་ཞྭ་དེས་མི་དེའི་གདོང་གི་ཞི་འཇམ་དང་གྲལ་
འགྲིག་པའི་ཐིག་རིས་དག་བཀབ་པ་དང་། ཕལ་བའི་ནང་གི་ཕལ་བར་མངོན་པའི་མགོ་བོ་
དེར་སྙན་ངག་པའི་ཉམས་འགྱུར་དང་ཕུགས་བསམ་གྱི་གྲུབ་ཆ་དེ་བསྩལ་འདུག
མོའི་ཆེས་ཐོག་མའི་རྣམ་འགྱུར་ནི་མཐོང་ཆུང་གིས་གཉེར་མ་བསྡུ་རྒྱུ་དང་། རང་སྣང་
མཐོན་པོས་མིག་འོད་གཞན་དུ་སྤོ་རྒྱུ་དེ་རེད། གཞོན་ནུ་དཀྱུས་མ་འདིས་མོའི་ལུས་ཐོག་ཏུ་
དམིགས་ཡུལ་ཅི་འདྲ་ཞིག་འཛིན་བཞིན་ཡོད་དམ། མོ་ནི་གྲོང་བརྡལ་ནས་ཡོང་བའི་བུ་མོ་
ཞིག་མིན་ལ། མོ་ནི།
གློ་བུར་དུ། མོའི་བསམ་གཞིག་གི་རྒྱུན་བཅད་ཅིང་། མིག་ཟུང་ལས་ཡང་སྡོད་མི་
ཚུགས་པའི་འཛུམ་ཟེར་ཞིག་སྤྲོས། ཡུད་ཙམ་གྱིས་མོས་ཡང་རང་ཉིད་ནི་སྤྱི་ཚོགས་འབྲེལ་
འདྲིས་ཐད་བུ་མོ་འཕྱོར་མ་ཞིག་ཡིན་པར་འདོད། རང་ཉིད་གྲོང་ཁྱེར་གྱི་བུ་མོ་ཆུང་ཆུང་
ཞིག་ལ་བརྫུས་ཡོད་པ་ཡོངས་སུ་བརྗེད་འདུག མོ་རང་ཆས་སུ་ཞུགས་པ་དེ་འདྲའི་ལེགས་
གྲུབ་བྱུང་ཞིང་བྱིས་པ་ལྟར་གྱི་བློ་ཡིད་ཚིམ་པའི་བག་ལ་ཞ་འདུག
གཞོན་ནུ་དེས་མོའི་འཛུམ་ཆུང་དེ་སྐུལ་ལྕག་ཅིག་ཏུ་བསྒོམ་སྟེ། མོའི་གམ་དུ་བཅར་
ཞིང་མིག་གཉིས་གཡོ་འགུལ་མེད་པར་མོ་ལ་ཅེར། ཁོས་རང་གི་གདོང་ལ་ངེས་པར་རྒྱལ་
ཐུབ་པའི་ཡིད་ཆེས་དང་སྐྱེས་པ་ཕོ་ཡི་བརྗིད་ཉམས་ཤིག་སྟོན་བསམ་ཡོད་པ་འདྲ་མོད། འོན་
ཀྱང་ཚང་མ་དོན་མེད་རེད། སོམ་ཉིའི་གཡང་དུ་ལྷུང་ཞིང་ཐེ་ཚོམ་གྱི་དྲ་བར་ཚུད་པའི་
ཚུགས་ཀ་དེས་ཡང་དང་བསྐྱར་དུ་མཁྲེགས་པོ་རྡོ་དང་འདྲ་བའི་བཞིན་ཉམས་དེ་ཤུལ་ཙམ་
ཡང་མེད་པར་བྱས་སོང་། ཏན་ཏན་ཁོའི་བག་ཡོད་དང་གཉོམ་ཆུང་གི་ངང་ཚུལ་དེ་མོ་གཞོན་
ནུ་དེར་དགའ་སྣང་སྐྱེས་པའི་ཕྱོགས་ཤ་སྟག་རེད། རྒྱུ་མཚན་ནི་སྐྱེས་པ་ཕོ་ཡི་མངོན་ཆུང་
དང་བག་ཡོད་དེ་ཁོ་མོར་མཚོན་ན་དེ་འདྲའི་ཆ་མེད་ཅིག་རེད། གཞོན་ནུ་དེའི་ལུས་སྟེང
དུ་ད་དུང་ཡང་ཡལ་མེད་པའི་བྱིས་པའི་རྟགས་དེས་མོས་ད་བར་དུ་ཉམས་སུ་མ་མྱངས་པའི་
ཚོར་བ་ཞིག་བྱིན་འོང་། དེ་ནི་ཤུགས་དྲག་པའི་ཚོར་བ་ཞིག་སྟེ། དེ་འདྲའི་དོན་ལ་གནས་
ཤིང་བཅོས་མ་མིན་པ་གཞན་གང་གིས་ཀྱང་འགྲན་ཟླ་བྲལ་བ་ཞིག་རེད། སློབ་ཆེན་པས་
མོར་ཁ་བརྡ་ཞིག་བྱེད་འདོད་ཀྱིས་སྐུལ་ཏེ་ཐེངས་འགར་ཁ་གདངས་ཙམ་བྱས་མོད། འོན་
ཀྱང་གནད་འགག་ལ་ཐུག་དུས། དངངས་འཚབ་དང་ངོ་ཚའི་དབང་གིས་མཚམས་བཞག་པ་
རེད། སློབ་ཆེན་པ་འདིའི་ཡང་དང་བསྐྱར་དུ་བཤད་འདོད་ཀྱང་བཤད་མི་སྤོབས་པའི་རྣམ་
འགྱུར་ལ་ཞིབ་ཏུ་བརྟག་རྒྱུ་དེ། ཁོ་མོར་མཚོན་ན་དངོས་གནས་དགོད་བྲོ་ཚད་མེད་སློང་བའི་
སྤྲོ་གར་ཞིག་ལ་བལྟས་པ་དང་ཨ་ན་མ་ན་རེད། དེ་བས་མོས་རང་ཉིད་ཁོ་ལ་ཕྱོགས་ན་དགོད་
ཁ་ཆེན་པོ་ཤོར་འགྲོ་བར་དོགས་ཏེ། ཁ་སྒོ་དམ་པོར་མི་བསྡམས་ཀ་མེད་རེད།
གཞོན་ནུ་དེར་ད་དུང་བཟང་ཆ་ཞིག་ཡོད་པ་ནི། ཁོའི་མིག་ཟུང་ཞར་མེད་པ་སྟེ། མོའི་
ཡིད་དུ་འོང་བའི་མཆུ་ཏོ་འགུལ་ཙམ་བྱེད་པ་གསལ་བོར་མཐོང་བ་དང་། དེ་ལས་བརྩེ་དུང་
གི་བདེན་པ་ཞིག་བརྡོལ་བྱུང་བ་ཚོར་བས། ཁོའི་བློ་སྤོབས་ལྡབ་འགྱུར་གྱིས་ཆེར་བསྐྱེད་པ་རེད།
གློ་བུར་དུ། ཁོས་ཅི་ཡིན་འདི་ཡིན་མེད་པར་སྐད་ཆ་བརྗོད་བྱུང་། ཁོས་ཤིན་ཏུ་གུས་
པའི་ངང་རང་ཉིད་མོ་དང་མཉམ་དུ་ལམ་ཚད་ཅིག་ལ་སོང་ན་རུང་མིན་དྲིས་ཤིང་། ཅིའི་
ཕྱིར་འགྲོགས་དགོས་པའི་གནས་ལུགས་གང་ཡང་བརྗོད་མ་ཐུབ། དེའི་རྒྱུ་མཚན་སླ་མོ་
ཞིག་སྟེ་ཁོས་བསམ་བློ་ཅི་ལྟར་བཏང་ཡང་རྒྱུ་མཚན་འོས་འཚམ་ཞིག་རྙེད་མ་ཐུབ་པ་རེད།
མོ་སྔར་བཞིན་ཧ་ལས་པར་གྱུར། མོས་ཁས་བླངས་ན་འགྲིག་གམ། ཅིའི་ཕྱིར་མི་འགྲིག་པ་རེད།
གཞོན་ནུ་དེས་དུས་ཚོད་རིང་ཙམ་ལ་གྲ་སྒྲིག་བྱས་ཀྱང་། ཁོས་དྲི་བ་དེ་བཏོན་མ་ཐག
དོན་འདི་ཇི་ལྟར་མཇུག་སྒྲིལ་བར་དེ་མ་ཉིད་དུ་བསམ་བློ་གཏོང་དགོས་དོན་མེད། ཁོ་མོ་གྲོང་
ཁྱེར་གྱི་བུ་མོ་ཆུང་ཆུང་ཞིག་གི་ཆས་སུ་ཞུགས་པ་ཡིན་ན། མི་སྣ་འདི་འཁྲབ་སྟོན་བྱ་དགོས་
པ་མ་ཟད། གྲོང་ཁྱེར་གྱི་བུ་མོ་ནང་བཞིན་རང་ལ་དགའ་མཁན་དེ་དང་མཉམ་དུ་ཕུ་ལ་ཐིའི་
སྤྱི་གླིང་དུ་སྤྲོ་གསེང་ལ་འགྲོ་དགོས་རྒྱུ་རེད། དེ་ལས་ལྷག་པའི་སྤྲོ་སྣང་ཞིག་གང་ན་མཆིས།
དེ་ནས་ཁོ་མོས་གདན་འདྲེན་ཞུས་པ་ཁས་ལེན་རྒྱུ་སེམས་ཐག་བཅད་དེ། ཁོ་ལ་བཀའ་
དྲིན་ཆེ་ཞེས་སྨྲས། ཡིན་ན་ཡང་ཁོ་རང་མོ་དང་མ་འགྲོགས་ཚེ་བཟང་ནའང་ཐང་། རྒྱུ་
མཚན་ནི་དོན་འདིས་ཁོའི་དུས་ཚོད་མང་པོ་ཞིག་བརླག་འགྲོ་བ་རེད། དེར་བརྟེན། ཁོ་མོའི
ལན་ངོ་མ་དེ་གོང་གི་རྒྱུ་མཚན་བརྗོད་པའི་ནང་སྦས་ཡོད།
ཁོས་ཀྱང་མྱུར་བར་ཧ་གོ་སྟེ། མོའི་གམ་དུ་སོང་།
ཅང་མ་འགོར་བར་ཁོ་གཉི་ག་གཏམ་གླེང་རིང་མོར་ཞུགས་སོང་།
ཁོ་ནི་དགའ་ལྷང་ལྷང་གི་ན་གཞོན་སློབ་ཆེན་པ་ཞིག་རེད། མཐོ་རིམ་རིག་ཚན་སློབ་
འབྲིང་དང་ཁ་བྲལ་ནས་ལོ་མང་པོ་འགོར་མེད། སློབ་འབྲིང་ནས་གོམས་པའི་སྨྱོ་བ་ལྟ་བུའི་
ངར་ཤུགས་དེས་འདི་ལྟར་སྒྲུབ་ཕོད་པར་གྱུར། མི་ཚེའི་མྱོང་བརྒྱུད་ཧ་ཅང་ཉུང་། གཞོན་ལོ་
ཆུང་ཞིག་གི་ཚད་ནས་བརྩེ་དུང་ལ་ཐེངས་ག་ཙམ་རོལ་མྱོང་བ་མི་ཤེས་མོད། འོན་ཀྱང་གཞོན་
ནུ་མང་ཆེ་བ་ཕོ་མོའི་ཐུག་འཕྲད་ལ་ཡིད་སྨོན་འཆོར་བཞིན་ཡོད། ཁོ་ལ་ཉམས་མྱོང་སྤུ་ཙམ་
ཡང་མེད་པ་མིན་ཡང་། ཧ་ཅང་ཉུང་བ་རེད། རྒྱུ་མཚན་ནི་ཁོ་ལ་དེ་འདྲའི་ཉམས་མྱོང་ཐོབ་
བྱེད་ཀྱི་ཆ་རྐྱེན་གཙོ་བོ་སྟེ། སྤོབས་པས་བརྩོན་ལེན་བྱེད་པའི་ངར་ཤུགས་དེ་ཡོད་པ་མ་རེད།
ཁོའི་བརྩེ་དུང་དེ་ནམ་ཡང་ལྐོག་ནས་ཡིད་སྨོན་འཆོར་བའི་ཚད་དེར་ལུས་ཤིང་། སེམས་ཆུང་
སྒོས་རྒྱང་རིང་ས་ནས་མྱོང་རོལ་གྱིས་སྙན་ཚིག་དང་རྨི་ལམ་གྱི་ཞིང་ཁམས་ནས་མྱོས་འདུག
དེ་ལས་ལྡོག་སྟེ། མོས་ཧ་ལས་པའི་ངང་རང་ཉིད་དུས་ཐུང་ཞིག་གི་ནང་བཤད་རྒྱུ་མང་
མཁན་ཞིག་ཏུ་གྱུར་པ་ཚོར་ཞིང་། དོན་དག་གང་ཡིན་ཡང་སེམས་ཁྲེལ་བྱེད་དགོས་པ་ཞིག་
ཏུ་གྱུར་འདུག་པར་མ་ཟད། དེ་སྔོན་རང་གིས་བཤད་མྱོང་བའི་ཝེ་ཡེ་ནའི་ཡུལ་སྐད་དེ་ཡང་
ཤོད་དགོས་པ་བྱུང་། ཡུལ་སྐད་དེ་རིགས་མོས་ཕལ་ཆེར་ལོ་ངོ་ལྔ་ཙམ་ལ་བཤད་མ་མྱོང་
ལ་དྲན་ཡང་མ་མྱོང་། མོས་བསམ་པར་ལོ་ངོ་ལྔའི་རིང་གི་འདོད་པ་བག་མེད་དུ་རོལ་བའི་
འཚོ་བ་དེ་ཕལ་ཆེར་གར་སོང་ཆ་མེད་དུ་གྱུར་ཅིང་། མོ་ཡང་བསྐྱར་གཟུགས་བྱད་སྐམ་
ཞིང་ཕྲ་ལ་འཚོ་བར་རེ་འདུན་ཡོད་པའི་གྲོང་བརྡལ་གཞོན་ནུ་མ་ཞིག་ཏུ་གྱུར་པ་དང་། ཕུ་
ལ་ཐིའི་སྤྱི་གླིང་དང་དེའི་མཛེས་སྡུག་ལ་ཅི་འདྲའི་ཞེན་ཆགས་ཆེ་བ་རེད་ཨང་།
མོ་གཞོན་ནུ་དེ་དང་ལྷན་དུ་ཤེས་མེད་ཚོར་མེད་ངང་ག་ལེར་ལམ་ཆེན་དང་བྲལ་བས།
འུར་ཟིང་ཆེ་བའི་མི་ཚོགས་དང་ཁ་གྱེས་ཏེ། དཔྱིད་ཀྱི་དཔལ་ཡོན་རྣམ་པར་མཛེས་པའི་ཕུ་
ལ་ཐིའི་རྩྭ་ར་ཆེན་མོར་བསྐྱོད་པ་རེད།
ཡལ་འདབ་སྟུག་པོར་རྒྱས་པའི་ལོ་བརྒྱའི་ལི་ཙི་ཤིང་གི་གྲིབ་བསིལ་སྣུམ་ཞིང་། ལྗང་
མདངས་འཚེར་གྱིན། མི་ཆེན་ཞིག་ཀྲོང་ངེར་འགྲེང་འདུག་པ་དང་གཉིས་སུ་མ་མཆིས།
མེ་ཏོག་གིས་ཡོངས་སུ་བརྒྱན་པའི་ལྕུག་ཕྲན་དག་ལས་སྒྲ་ཤིག་ཤིག་ཏུ་གྲགས་པ། མཛའ་
གྲོགས་བར་ཕན་ཚུན་ལ་ཤབ་ཤུབ་ངང་སྙིང་གཏམ་བཤད་པ་དང་མཚུངས་ལ། ཤིང་བ
དཀར་པོ་དག་ནི་དགུན་དུས་ཀྱི་ཁ་བའི་འདབ་མ་ལྟར་ལྷབ་ལྷུབ་ཏུ་ལྗང་མདོག་གི་རྩྭ་
གསེབ་ཏུ་ལྷུང་སྟེ་ངོ་མཚར་བའི་དཔེ་རིས་ཤིག་བསྐྲུན་ཡོད། ཡིད་སེམས་བཟི་བར་བྱེད་པའི་
དྲི་ཞིམ་སྣུམ་པོ་ཞིག་ས་འདམ་ཁྲོད་ལྷོག་ལྷོག་ཏུ་འཕྱུར་འོང་ཞིང་། མི་རེ་རེའི་ལུས་སྟེང་ལ་
འཁྱུད་པར་བྱེད། དྲི་ཞིམ་གྱི་དབུས་སུ་མི་རྣམས་ཀྱིས་བདེ་བ་གང་འདྲ་ཞིག་ལ་རོལ་སོང་བ་
རྟོགས་ཐབས་བྲལ་བ་དང་། བདེ་སྣང་སྐྱིད་པོ་ཞིག་གིས་ར་བེ་རིབ་བེར་གྱུར་ནས་རྨི་ལམ་
གྱི་ཞིང་ཁམས་སྙེག་བསམ་སྐྱེས། ནམ་མཁའ་ནི་སྔོ་ཞིང་དྭངས་ལ་གཡུ་ཡི་གཞོང་བ་ཆེན་
པོ་ཞིག་སྐྱེ་དངོས་ཁྲི་སྟོང་མང་པོའི་སྟེང་ཕྱོགས་སུ་ཁ་མར་ལ་བསྒོར་བ་ལྟར་སྣང་། ཉི་མས་
དེའི་ཆེད་དུ་མཛེས་སྡུག་ངོམ་ཞིང་གཏན་དུ་ནུབ་པ་མེད་པར་བྱེད། རྐྱེན་དེ་ལས་ས་སྟེང་ན་
འགྲན་ཟླ་བྲལ་བའི་བྱ་དངོས་ཤིག་གསར་གཏོད་བྱས་པ་སྟེ། ཕུ་ལ་ཐིའི་དཔྱིད་ཀར་འོད་ཟེར་
སྟོང་ཕྲག་བཀྱེ།
“ཕུ་ལ་ཐིའི་དཔྱིད་ཀ”
ཚིག་གྲུབ་འདི་གསོན་ཉམས་ལྡན་ལ་ཚོར་ཤེས་ཐུབ་པའི་ངང་བར་སྣང་དུ་འཕུར་སྐྱོད་
བྱེད། མི་རྣམས་ཀྱི་སྣང་ཚོར་དུ་རང་གི་ཉེ་འགྲམ་དུ་གླིང་ག་འདིའི་ཡིད་འཕྲོག་མཛེས
ཉམས་འབྲལ་མེད་དུ་གནས་ཤིང་། མི་རེ་རེའི་སེམས་ཁོང་དུ་སྐྱེ་དངོས་ཀུན་ལ་ལྗང་མྱུག་
འབུས་ཤིང་མེ་ཏོག་སྣ་ཚོགས་ཐགས་སུ་བཀྲ་བའི་ཚོར་སྣང་སྐྱེས། ཕོ་གསར་མོ་གསར་
རྣམས་མཛའ་གྲོགས་སུ་བསྡེབས་ཏེ་གཉིས་རེ་གཉིས་རེ་བྱས་ཏེ་ལག་པར་འཇུས་ཤིང་
དཔུང་བར་འཁྱུད་དེ་མུ་མཐའ་མི་མངོན་པའི་རྩྭ་ར་འདིར་མི་མངོན་པའི་རྩྭ་ར་འདིར་དགའ་བདེའི་དཔལ་ལ་རོལ།
བྱིས་པ་རྣམས་ཀྱིས་ད་དུང་བདེ་སྐྱིད་འདིའི་བྲོ་བ་མྱོང་ཐབས་མེད་པས། སེམས་གཏིང་ནས་
ངར་ཤུགས་ཟད་མེད་ཅིག་མཆིས་པ་ཚོར་བ་དང་། ངར་ཤུགས་དེའི་བཙན་དང་ཤེད་ཀྱིས་
ཁོ་ཚོ་དགའ་བ་འབུམ་གྱིས་རྐང་འཁྲབ་ལག་འཁྲབ་ལ་སྐུལ་ཅིང་། དགའ་སྤྲོའི་གླུ་སྒྲ་དག་
བསིལ་རླུང་དང་བསྡེབས་ཏེ་རྒྱང་རིང་ས་ནས་འཁྱོམ་པར་བྱེད། མཇུག་མཐར་ནགས་ཚལ་
སྟུག་པོ་འདིའི་ཁྲོད་དུ་ཡལ་བར་གྱུར་སོང་།
ཕུ་ལ་ཐིའི་དཔྱིད་ཀ་ནི་བཀྲག་མདངས་འཚེར་བའི་འོད་ཟླུམ་ཞིག་དང་འདྲ་བར་ལས་
ཀའི་ལྗིད་རྫོབ་ལས་ཐར་ཞིང་། ད་ལྟ་བདེ་སྐྱིད་ལ་རོལ་བའི་མི་དེ་དག་གི་ལུས་སྟེང་ལ་འཕྲོས།
ཁོ་གཉི་གས་མཛེས་སྡུག་དེ་རིམ་གྱིས་ཁོ་ཚོའི་སེམས་སུ་འཁོར་འོང་བར་ཚོར་སྣང་
གང་ཡང་མེད། ཡུན་རིང་མ་འགོར་བར་ཁོ་ཚོའི་དགའ་སྣང་དང་རྩེད་མོའི་ཁྲོད་བློས་ཐུབ་
ཀྱི་གྲོགས་པོའི་འདང་བརྩེ་ཕྲན་བུ་ཞིག་ངང་གིས་སིམ་པ་དང་། དེ་ནི་མ་བོས་རང་ཕེབས་
ཀྱི་མགྲོན་པོ་ཞིག་ཡིན་ཀྱང་། དགའ་བསུ་ཆེན་པོ་ཐོབ་པའི་མགྲོན་པོ་ཞིག་ཏུ་གྱུར། ཁོ་ཚོ་
གྲོགས་པོ་བཟང་པོར་གྱུར་སོང་། ཁོ་གྲུང་ཤ་དོད་ཅིང་སྤྲོ་སེམས་ལྡན་པ། ཡིད་དབང་འཕྲོག་
པའི་བུ་མོ་འདི་དང་ཕྲད་པར་སེམས་བསམ་པའི་གཏིང་ནས་དགའ་ཞིང་ཚིམ་པ་དང་།
གཞན་དག་ལ་སྣང་འཇོག་མེད་ཅིང་བག་མེད་སྤྱོད་ཚུལ་འཛིན་པའི་ཉམས་སྣང་གིས། ཕར་
བལྟས་ན་མོ་ནི་མཛེས་པའི་གྱོན་ཆས་བཀླུབས་པའི་སྲས་མོ་ཞིག་དང་མཚུངས། མོ་ཡང་
སྐྱེས་སྟོབས་འབར་བའི་ཕོ་གསར་དེར་ཧ་ཅང་དགའ། ད་ལྟ་མོས་ཕོ་གསར་དེ་དང་མཉམ་
དུ་འཁྲབ་པའི་སྤྲོ་གར་དེར་ནན་ཏན་བྱས་པ་རེད། མོས་སྔོན་ཆད་ཀྱི་ལྭ་བ་གྱོན་པ་དང་།
འདས་ཟིན་པའི་ཚོར་བ་སླར་ཡང་རྙེད་པར་གྱུར། མོས་ཡང་བདེ་སྐྱིད་ཅིག་ལ་རེ་བ་བྱས།
དེ་ནི་ཐེངས་དང་པོར་དགའ་རོགས་བསྒྲིགས་སྐབས་ཀྱི་བདེ་སྐྱིད་རེད།
མོའི་བསམ་པར། ད་ལྟ་རང་ཉིད་ཕལ་ཆེར་ཐོག་མའི་བརྩེ་དུང་ལ་རོལ་བཞིན་པའི་
ཚོར་སྣང་སྐྱེས་པ་སྟེ། རྩེད་མོར་བསྐྱུར་བའི་བསྟོད་བསྔགས་དེ་དང་། ཡིབ་ཅིང་མི་མངོན་
པའི་མོས་འདུན་དེ། ད་དུང་འཇམ་ཞིང་ལྷད་མེད་པའི་བདེ་སྐྱིད་དེ།
གཞོན་ནུ་དེས་ཡང་ཟོར་ལྡན་པའི་མོའི་དཔུང་བར་འཁྱུད་པར། མོས་མི་འཐད་པའི་
རྣམ་འགྱུར་གང་ཡང་མ་བསྟན། མོར་དོན་དག་མང་པོ་ཞིག་ལབ་བྱུང་། ཁོས་རང་གི་ཆུང་
དུས་ཀྱི་མྱོང་བརྒྱུད་སྣ་ཚོགས་ཤར་མར་བཤད་པ་དང་། དེ་ནས་ཁོའི་མིང་ལ་ཧན་སི་ཞེས་
འབོད་པ་དང་། སློབ་ཆེན་འདོན་བཞིན་པའི་སྒང་ཡིན་རབས། ཁོ་རང་མོར་ཧ་ཅང་དགའ་
བ་སོགས་བསྟུད་མར་བཤད་སྐབས། ཁོའི་དྲོད་འཇམ་ལྡན་པའི་དབུགས་ཀྱི་འབྱིན་རྔུབ་དེ་
མོའི་སྐྲ་མཚམས་སུ་སྤུར་བྱུང་བ་མོས་ཚོར་བྱུང་། ཁོས་ཀུ་རེ་དང་ནན་ཏན་འདྲེས་མའི་ངང་
མོར་དགའ་རོགས་སྒྲིག་འདོད་ཀྱི་རེ་བ་ཞུས་པར། མོར་དགའ་བའི་སྤུ་ལོང་གཡོས་ཏེ་ལུས་
ཧྲིལ་པོ་ཡོམ་ཡོམ་འདར། མོས་དགའ་རོགས་ཞུས་པའི་སྐད་ཆ་བགྲང་ལས་འདས་པ་ཞིག་
ཐོས་མྱོང་བ་སྟེ། མི་རེ་འགའ་ཁ་ཡག་ལྕེ་བདེ་ཡིན་པ་དང་། མོས་ཀྱང་མི་མང་པོ་ཞིག་དང་
ལེན་བྱས་མྱོང་མོད། འོན་ཀྱང་དེ་རིང་དང་འདྲ་བར་གློ་སྙིང་གི་བར་ནས་ཐོན་ཞིང་སྐད་
ཆ་བབ་ཆགས་ལ། གདངས་དབྱངས་མཉམ་པོར་སྙན་དབང་དུ་སྐུལ་བའི་བརྩེ་དུང་སློང་
སྟངས་འདི་འདྲ་ཐེངས་གཅིག་ཀྱང་བྱུང་མ་མྱོང་། མོའི་ངོ་གདོང་དམར་པོར་གྱུར་ཅིང་འོད་
མདངས་འཕྲོ། གཞོན་ནུ་དེར་སེམས་འགུལ་ཚད་མེད་ཐེབས་རྐྱེན་སྐད་གདངས་ཅུང་ཟད་
འདར་བཞིན་འདུག འདར་བཞིན་སྨྲས་པའི་སྐད་ཆ་དེ་དག་ལ་ཉན་ཚེ་མི་རྣམས་ཀྱིས་
དངོས་སུ་མྱོང་འདོད་པའི་བྲོ་བ་ལྡན་པའི་རྨི་ལམ་ཞིག་ལ་རོལ་བ་དང་འདྲ་ལ། ཅུང་ཟད་
འདར་བཞིན་པའི་སྐད་གདངས་དེ་དལ་བ་དལ་བུར་མོའི་ལུས་ཧྲིལ་བོར་ཁྱབ་པས། མོའི་
དགའ་སྐྱིད་ཀྱི་ལུས་པོ་རླུང་གིས་གཡོས་པ་ལྟར་ལྷབ་ལྷུབ་བསྐྱོད། མོའི་སྣང་ཚོར་དུ་ཁོའི་
ལག་པས་བསྡད་ཀྱིན་བསྡད་ཀྱིན་རང་གི་ལག་པ་ཤེད་ཀྱིས་བཙིར་འོང་བ་ཚོར། སྐྱེས་པ་
ཕོའི་ཤེད་སྟོབས་དང་སྨྱོ་ཚུགས་ལས། ཞི་འཇམ་ངང་ལྷོད་ཀྱི་བརྩེ་འདང་སིམ་པས། མོ་རབ་
ཏུ་བཟི་སྟེ་སྨྱོ་བ་ལྟར་གྱུར།
ཁོ་གཉིས་མུ་མཐའ་མི་མངོན་ཞིང་མི་རྣམས་ཀྱིས་རྐང་རྗེས་ཕབ་མ་མྱོང་བའི་རྩྭ་རའི་
ཁུག་གཞོང་ཞིག་ལ་སླེབས། མཚམས་ལམ་རེར་རླངས་འཁོར་གྱི་ལྡིར་སྒྲ་ཐོས་འོང་བ་དེ་
སྒྲ་གདངས་མཉམ་ཞིང་མིས་ཤབ་ཤུབ་སྨྲ་བ་དང་མཚུངས། སྐབས་རེར་ལྗང་མདོག་ཁྲི་
མ་འབུམ་གྱི་གསེང་དུ་བུད་མེད་ཀྱི་དབྱར་ཆས་ལམ་སེ་མངོན་པ་དང་། དེ་ནི་ཕྱེ་མ་ལེབ་
དཀར་པོ་དང་འདྲ་བར། ཡང་མུ་མཐུད་ལྷབ་ལྷབ་ཏུ་འཕུར་འགྲོ་བ་རེད། མིའི་སྐད་སྒྲ་ཁོ་
ཚོའི་སྙན་ལམ་དུ་ཕལ་ཆེར་སྒྲོག་མི་འོང་། འཇིག་རྟེན་གྱི་བྱ་དངོས་ཡོད་དོ་ཅོག་ཉི་མའི་ཚ་
གདུང་མ་བཟོད་པ་ལྟར། ངལ་དུབ་ཁུར་ཏེ་རྨི་ལམ་གྱི་ཞིང་ཁམས་ཉུལ།
ཁོའི་སྐད་གདངས་རྐྱང་རྐྱང་གིས་ཁོ་མོའི་གམ་དུ་ངལ་བ་ལྷུར་བླངས་ཏེ་བྱམས་ཤིང་
ཉེ་བའི་ཉམས་ཀྱིས་བརྩེ་ཚུལ་སྟོང་དང་དགའ་ཚུལ་འབུམ་བཤད་པར། བརྗོད་ཚིག་གཅིག་
ལས་གཅིག་སྙིང་ཉེ་ཞིང་ངོ་མཚར་བ་ཡིན། ཁོ་མོས་ཐམ་ཐོམ་ངང་ཁོའི་སྐད་ཆར་ཉན་པ་
དང་། དྲན་ཤེས་བན་བུན་དུ་གཉིད་ལ་ཞུགས་སྐབས་རྒྱང་རིང་ནས་གྲག་ཡོང་བའི་རོལ་
དབྱངས་ཤིག་དང་འདྲ་བར། སྒྲ་དབྱངས་གསན་ཐུབ་པ་ལས་དབྱངས་འགྲོས་དང་སྒྲ་ཚིགས་
རེ་རེ་བཞིན་གསལ་བོར་ཉན་མི་ཐུབ་པ་རེད།
ཁོས་ལག་པ་ཟུང་གིས་མོའི་མགོ་བོ་ཉིད་བསྐྱོར་ཏེ། ཁོ་མོར་འོ་བྱེད་སྐབས་ཀྱང་མོས་
བཀག་འགོག་གང་ཡང་མ་བྱས། དེ་ནི་དུས་ཡུན་རིང་ཞིང་བརྩེ་འདང་ཟབ་པའི་འོ་ཞིག་
ཡིན། དེར་སེམས་ཀྱི་གཏིང་དུ་སྦས་ཤིང་བརྩེ་དུང་མཚོན་པའི་སྐད་ཆ་གྲངས་མེད་ཅིག་ཀྱང་
འདུས་ཡོད།
འོ་དེས་མོའི་དྲན་ཤེས་ཡོད་ཚད་བཅོམ་བརླག་ཏུ་བཏང་། མོའི་སེམས་ངོར་འོ་འདི་
ནི་མི་ཚེ་འདིར་ཆེས་ཐོག་མར་ཐོབ་པའི་བརྩེ་དུང་གི་འོ་ཡིན་པར་སྙམ་པ་དང་། གཞོན་ནུ་
འདི་དང་མཉམ་དུ་འཁྲབ་པའི་གར་འདི་ད་ལྟ་སྐྱེས་སྟོབས་ཀྱི་དཔལ་འབར་ཞིང་བརྩེ་དུང་
གི་ཡོངས་སུ་ཕྱུག་འདུག མོའི་སྙིང་ཁོང་དུ་ལྷད་མེད་ཀྱི་བརྩེ་བའི་མྱུ་གུ་འབུས་པས། མོར་
འདས་དོན་ཚང་མ་བརྗེད་དུ་བཅུག་པ་དང་། འཁྲབ་མཁན་གྱི་འཁྲབ་སྟོན་ཁྱད་དུ་འཕགས་
ཤིང་གསོན་ཉམས་ཀྱི་ཚད་དུ་སླེབས་ཚེ། རང་ཉིད་རྒྱལ་པོ་ཞིག་གམ་ཡང་ན་དཔའ་བོ་
དངོས་ཤིག་ཡིན་པར་སྙམ་སྟེ། རང་ཉིད་ཀྱི་ལས་ཀ་བརྗེད་འགྲོ་བ་དང་ཡོངས་སུ་མཚུངས།
མོའི་སྣང་ཚོར་དུ། བློ་ཡུལ་ལས་འགོངས་པའི་ངོ་མཚར་ཞིག་བྱུང་སོང་བ་ལོས་ཡིན།
ད་ལམ་ཁོ་མོས་ཡང་བསྐྱར་ཐེངས་གཅིག་ལ་དགའ་རོགས་ཐོག་མར་སྒྲིག་པའི་བྲོ་བ་དེ་
མྱོང་ཐུབ་སོང་བ་རེད་སྙམ།
ཁོ་གཉིས་འདི་ལྟར་དམིགས་ཡུལ་མེད་པར་དུས་ཚོད་འགའ་ཤས་ལ་སོང་ཞིང་། ལག་
པས་ལག་པ་འཇུས། བརྩེ་བའི་མིག་བརྡ་འཕེན་གྱིན་སྤྲོ་སྣང་གིས་ལུས་སེམས་བཟི་བར་
བྱེད། སྲོད་ཁའི་མཚམས་སྤྲིན་གྱིས་ནམ་མཁའ་དམར་པོར་བསྒྱུར་ཅིང་། སྡོང་བོའི་རྩེ་མོ་
དག་ནི་མདོག་ནག་པོའི་མཛུ་གུ་དང་མཚུངས་པར་དམར་མདངས་བཀྲ་བའི་བར་སྣང་དུ་
ཟུག སྲོད་ཁའི་སྨུག་སྤྲིན་སྟུག་པའི་རྐྱེན་གྱིས་ལྗོན་ཤིང་དག་གི་དབྱིབས་གཟུགས་ནི་རིམ་
གྱིས་མག་མོག་ཏུ་གྱུར་ཅིང་། དགོང་ཁའི་རླུང་བུ་དལ་བུར་ལྡང་། ཤིང་ལོ་དག་གིས་སྒྲ་སིལ་
སིལ་དུ་སྒྲོགས།
ཧན་སི་དང་ལི་ཙེ། ནམ་རྒྱུན་ཁོ་མོས་རང་ལ་ལི་ཆིས་ཞེས་འབོད་བཞིན་ཡོད་ནའང་།
སྐབས་འདིར་མོས “ལི་ཙེ” ཞེས་བྱིས་དུས་ཀྱི་མིང་དེ་གློ་བུར་དུ་དེ་འདྲའི་སྙིང་ཉེ་ཞིང་
གཅེས་སུ་འོས་པ་ཞིག་ཏུ་སེམས་པ་དང་། མོས་ཁོ་ལ་མིང་དེ་ངོ་སྤྲད་དེ་ཕྱིན་ཆད་དེ་ལྟར་
འབོད་རོགས་ཞུས་ཏེ། ཁ་ཕར་ལ་འཁོར་ཏེ་ཕུ་ལ་ཐིའི་སྤྱི་གླིང་གི་ཕྱོགས་སུ་སོང་། ཐག་རིང་
ས་ནས་སྤྱི་གླིང་དུ་རོལ་བའི་མི་རྣམས་ཀྱི་སྐད་ཅོར་རྣ་ལམ་དུ་གྲག་འོང་ཞིང་། དེའི་ནང་དུ་
འབོད་སྒྲ་དང་དགོད་སྒྲ། གླུ་སྒྲ་སོགས་འདྲ་མིན་སྣ་ཚོགས་འདྲེས་ཡོད།
རྣམ་པ་སྣ་ཚོགས་ཀྱིས་འདུས་པའི་མི་ཚོགས་ཀྱི་རྒྱུན་གློག་འོད་མིག་ལ་འཚེར་བའི
ཚོང་ཟོང་བཤམས་ཡོད་ས་བརྒྱུད་དེ་བཞུར་ནས་འགྲོ། མཛའ་གྲོགས་ཀྱི་ལག་པར་འཇུས་
པའི་དམག་མི་དང་། རྩེད་ལ་དགའ་ཞིང་བློ་བག་ཡངས་པའི་གཞོན་ནུ། ད་དུང་དགའ་སྤྲོའི་
འུར་འབོད་བྱེད་པའི་བྱིས་པ་ཡང་ཡོད། བྱིས་པ་དག་ནི་མཐོང་དཀའ་ཞིང་རིག་མ་མྱོང་བའི་
རྩེད་ཆས་དང་འབྲལ་མི་འདོད་པའི་ཕྱིར་མིག་ཡང་ཡང་ལྟ། ཕྱོགས་བཞི་འུར་སྒྲས་ཁེངས་
ཤིང་། རྣ་བ་འོན་པར་བྱེད། དམག་མིའི་རོལ་ཆས་རུ་ཁག་དང་རོལ་མོ་པ་གཞན་དག་གིས་
ཕན་ཚུན་འགྲན་བཞིན་དྲག་ཏུ་འབུད་དཀྲོལ་བྱེད། ཚོང་པ་ཆུང་ཆུང་ཚོས་འགག་ཟིན་
པའི་མགྲིན་པས་རང་གི་ཚོང་ཟོང་ལ་བསྟོད་བསྔགས་ཡང་ཡང་བྱེད། འབེན་རའི་རོལ་
རྩེད་ཀྱི་མེ་མདའ་འཕེན་པའི་སྒྲ་དང་གདངས་མི་གཅིག་པའི་བྱིས་པའི་སྐད་སྒྲ་དག་གཞི་
གཅིག་ཏུ་འདྲེས་སོ། །རྒྱལ་ཁབ་ཡོངས་ཀྱི་གོང་འོག་ཚང་མ་གནས་གཅིག་ཏུ་འདུས་ཤིང་།
གྲུབ་མཐའ་སོ་སོའི་འཐུས་ཚབ་རྣམས་ཀྱིས་རང་རང་གི་སེམས་འདུན་རེ་ཉར་ཡོད། ཚོང་
པ་ཆུང་ཆུང་དང་ཚོང་བདག་ཚོས་གང་ནུས་ཅི་ལྕོགས་ཀྱིས་སེམས་འདུན་དེ་སྐོང་བཞིན་
ཡོད། མི་ཚོགས་ཀྱི་ཕོན་ཆེན་པོ་འདི་མི་འདྲ་མིན་སྣ་ཚོགས་ཀྱིས་གྲུབ་པ་དང་། ཁོ་ཚོ་ཕན་
ཚུན་གཅིག་འདྲ་མིན་ཡང་འོ་ཆུ་བཞིན་གཅིག་ཏུ་འདྲེས་འདུག
ལི་ཙེར་མཚོན་ན། ཕུ་ལ་ཐིའི་སྤྱི་གླིང་འདི་ནི་དངོས་གནས་གསར་རྙེད་བྱུང་བ་དང་
འདྲ། དེ་ལས་ཀྱང་བྱིས་དུས་ཀྱི་དག་ཞིང་དེ་ཡང་བསྐྱར་རྙེད་པ་རེད་ཅེ་ན་འོས་སྙམ། སྔོན་
ཆད། མོས་ལྗོན་པའི་གྲིབ་བསིལ་སྟུག་པའི་ལམ་ཆེན་དང་དེའི་སྟེང་གི་རྔམ་བརྗིད་ལྡན་
པའི་རླངས་འཁོར་བསྟར་ཕྲེང་དུ་རྒྱུ་བ་ལྟ་ན་སྡུག་ཅིང་རིམ་པ་མཐོ་བ་ཙམ་ལས་ཅི་ཡང་
མི་ཤེས་མོད། འོན་ཀྱང་ད་ལྟ། མོའི་སེམས་ངོར་གནས་འདིའི་ཡོད་ཚད་ཅི་འདྲའི་ཡིད་དུ་
འོང་བ་ཞིག་སྟེ། ཧ་ལམ་བྱིས་པ་ཞིག་རྩེད་ཆས་ཚོང་ཁང་དུ་ཁྲིད་པ་ལྟར། འདོད་རྔམ་གྱིས་
དངོས་པོ་མ་ལུས་པར་རེག་གང་ཐུབ་བྱེད། མོ་ཡང་དགའ་སྤྲོ་ལ་སྨྱོ་བ་ལྟར་རོལ་ཞིང་། རྨི་
ལམ་གྱི་ཞིང་ཁམས་དང་། བརྩེ་འདང་བརྗོད་པའི་སེམས་ཤུགས་སྐད་ཅིག་ལ་འཇའ་ལྟར་
ཡལ། ཁོ་གཉིས་བྱིས་པ་བསྟན་བཤིག་གཉིས་དང་འདྲ་བར་བགྲང་ལས་འདས་པའི་མི་
ཚོགས་ཀྱི་དབུས་སུ་དགའ་དགོད་བྱེད་ཅིང་རྩེད་མོར་རོལ།
ཁོ་གཉི་ག་ཚོང་ཟོང་བཤམས་ཡོད་ས་རེ་རེའི་མདུན་དུ་སླེབས་དུས་འགྲོ་མཚམས་
འཇོག་ཅིང་། དགའ་སྤྲོས་ཁེངས་བཞིན་དངོས་པོ་ཚོང་མཁན་གྱིས་ཧ་ཅང་དགོད་བྲོ་བའི་
བཟོ་ལྟས་བྲོ་བ་མེད་ཅིང་འུད་ཤོབ་ཆེ་བའི་ཚོང་འབོད་བྱེད་པའི་སྐད་སྒྲས་ཉོ་མཁན་དག་
འགུགས་བཞིན་པ་ཉམས་སུ་མྱོང་བ་དང་། མགྱོགས་པོར་ལྟོས་དང་། “འཛམ་གླིང་སྟེང་
གཟུགས་ཆེས་རིང་བའི་བུད་མེད།” “ཡོ་རོབ་སྐམ་ས་ཆེན་མོར་གཟུགས་ཆེས་ཆུང་བའི་
སྐྱེས་པ།” ཡང་ན་མཉེན་ལྕུག་ལྡན་པའི་རྩེད་རྩལ་འཁྲབ་སྟོན་པ་དང་། མོ་མ། རྒྱ་མཚོའི་
ཞབས་ཀྱི་ངོ་མཚར་ལྟད་མོ་སོགས་ལ་བལྟས། ཁོ་གཉིས་ཤིང་བཟོས་རྟ་གཟུགས་འཁོར་སྐྱོད་
ཅན་ལ་བསྡད་དེ། མོ་བར་མོ་འདེབས་པ་སོགས་སེམས་ལ་དྲན་དྲན་ཞིག་བརྩམས། ཁོ་
གཉིས་དེ་ལྟར་དགའ་བས་ཁེངས་ཤིང་སྤྲོ་བས་བརྟས། མི་རྣམས་ཀྱིས་ཧ་ལས་པའི་ངང་ཁོ་
གཉིས་ཀྱི་རྒྱབ་གཟུགས་ལ་ལྟ་བཞིན་འདུག
ཡང་ཅུང་ཙམ་འགོར་རྗེས། ཧན་སིས་ལྟོ་བའི་གནད་དོན་ཡང་ཐག་གཅོད་བྱ་རན་
སོང་བ་ཤེས། མོ་འཛུམ་གྱི་ལེར་འཐད་པ་བྱུང་སོང་། ཁོ་ཚོ་མཉམ་དུ་འདུ་ལོང་འཁྲིགས་
པའི་མི་ཚོགས་དང་ཅུང་ཐག་རིང་བའི་ཆང་ཁང་ཞིག་ཏུ་སོང་། མི་རྣམས་ཀྱི་འུར་སྒྲ་དེ་
རིམ་གྱིས་བར་མི་ཆད་པའི་ཝང་ཝང་གི་སྒྲར་གྱུར་པ་དང་། ཇེ་ཆུང་ནས་ཇེ་ཆུང་དུ་སོང་སྟེ་
མཐར་མི་ཐོས་པར་གྱུར།
ཁོ་གཉི་ག་མཉམ་དུ་བསྡད་དེ་དམ་པོར་འཁྱུད་ཅིང་། གཞོན་ནུ་དེས་ཁོ་མོར་དགོད་བྲོ་
བའི་གཏམ་རྒྱུད་འདྲ་མིན་སྣ་ཚོགས་བཤད་པ་མ་ཟད། ཐབས་མཁས་ཀྱིས་གཏམ་རྒྱུད་དག་
གི་ནང་དུ་ངོ་བསྟོད་ཀྱི་སྐད་ཆའང་བསྣན་ཏེ། ཁོ་མོའི་སྤྲོ་བ་དུས་ཡུན་རིང་ཙམ་ལ་འཁྱོངས
ཐབས་བྱས་ཤིང་། ཁོ་མོར་དགོད་བྲོ་བའི་མིང་འགའ་རེ་བཏགས་ཏེ་གད་མོ་བསླངས་པས།
མོས་ལག་པས་གསུས་ཆུང་སྐྱོར་བཞིན་ཧབ་ཆ་རྒྱག ཁོས་ཡང་གླེན་རྟགས་འདྲེས་མའི་
བྱ་བ་འགའ་བརྩམས་པར། ཁོ་མོ་དགའ་དྲགས་ཏེ་སྐད་ཅོར་བརྒྱབ། ནམ་རྒྱུན་མོས་རང་
ལ་ཚོད་འཛིན་བྱས་ཏེ་མཐོ་རིམ་ངང་འཇམ་གྱི་རྣམ་འགྱུར་རྒྱུན་འཁྱོངས་བྱེད་ནའང་། ད་
ལྟ་སྔོན་ཆད་ཡོད་མ་མྱོང་བའི་དགའ་བ་འབུམ་གྱིས་ལྷུག་ལྷུག་ཏུ་མྱོས། མོས་བྱིས་དུས་ཀྱི་
གཏམ་རྒྱུད་དག་སྔ་མོ་ནས་བརྗེད་ཚར་མོད། དེ་རིང་ཡང་བསྐྱར་དྲན་ཞིང་། མོའི་དྲན་ཤེས་
ཀྱི་ཀློང་ནས་སྔོན་ནས་ཡལ་ཟིན་པའི་མི་སྣའི་གཟུགས་བརྙན་དེ། ད་ལྟ་སླར་ཡང་མངོན་
བྱུང་བ་མ་ཟད། དགོད་བྲོ་བ་ཞིག་ལ་མོའི་དྲན་པའི་ངོས་སུ་འདུ་འཛོམས་བྱས། ཁོ་མོ་རྫུ་
འཕྲུལ་ཞིག་གིས་བཟུང་ངམ་ཅི་སྟེ། ཡར་སྔོན་གྱི་མི་དེ་དང་གཏན་ནས་མི་འདྲ་བར། སྔར་
བས་མོ་གསར་ན་ཆུང་ཞིག་ཏུ་གྱུར་རོ། །
ཁོ་གཉིས་ཀྱིས་འདི་ལྟར་དུས་ཡུན་རིང་པོར་ཁ་བརྡ་བྱས་
མཚན་མོས་སྔ་མོ་ཞིག་ནས་ནག་ཅིང་སྟུག་པའི་སེང་རས་ཐོགས་ཏེ་བསླེབ་ལ་ཉེ། ས་
སྲོད་ཀྱི་སུན་སྣང་ད་དུང་ཕར་བསྐྲད་མེད། མཁའ་དབུགས་ཧ་ཅང་སྟུག་ཅིང་ལྗིད་པ་བདུད་
སྒྲིབ་ཆེན་པོ་ཞིག་དང་འདྲ། རྒྱང་རིང་དུ། གློག་འོད་ལམ་སེ་འཁྱུག་པ་དེས་བསྡད་ཀྱིན་བསྡད་
ཀྱིན་ཇེ་སྟུག་ཏུ་འགྲོ་བའི་ལྷིང་འཇགས་དེ་གཏོར་ཞིང་། རིམ་གྱིས་གློག་འོད་ཉམས་ཤིང་།
ཡུལ་སྐོར་པ་རྣམས་ཕྱོགས་བཞིར་ཐོར། ཚང་མས་ཕྱོགས་སོ་སོར་ཡོད་པའི་རང་ཁྱིམ་སྙེགས།
ཧན་སི་ཀྱང་ཡར་ལངས་ཏེ།
“ཡ། ལི་ཙེ། འུ་གཉིས་འགྲོ་རེས།”
མོ་རང་ཁོའི་རྗེས་དེད་དེ་འགྲོ་ཞིང་། ཕན་ཚུན་ལག་འཇུ་བྱས་ནས་མུན་པས་ཁེབས་
ཤིང་ལྐོག་གྱུར་གྱི་སྣང་ཚུལ་ཞིག་གིས་ཁེངས་པའི་ཕུ་ལ་ཐིའི་སྤྱི་གླིང་དང་ཁ་བྲལ། མཐའ་
མཇུག་གི་གློག་སྒྲོན་འགའ་རྒྱ་སྟག་གི་མིག་དང་འདྲ་བར་སྡོང་ལོ་སིར་སིར་བསྐྱོད་པའི་
གསེང་དུ་ལམ་ལམ་འཚེར།
ཁོ་གཉི་ག་ཟླ་འོད་ཀྱིས་ཡོངས་སུ་ཁེབས་པའི་ཕུ་ལ་ཐིའི་གཞུང་ལམ་བརྒྱུད་སྐབས།
ལམ་འགྲོ་བ་ཧ་ཅང་ཉུང་། གཞུང་ལམ་ཡང་གཉིད་དུ་ཡུར་བ་ལྟར་འཇམ་ཐིང་ངེར་སྣང་།
རྡོ་ཟེགས་ཀྱི་ལམ་ལ་སླེབས་ཚེ། གོམ་པ་རེ་རེ་སྤོས་ན་ཧྲག་སྒྲ་གྲག་འོང་བ་དང་། ཡོམ་ཞིང་
འདར་བའི་མིའི་གྲིབ་གཟུགས་དག་འཚབ་འཚུབ་ངང་ལམ་འགྲམ་གྱི་གློག་སྒྲོན་འོག་
མངོན་པ་ཙམ་གྱིས་ཡལ་འགྲོ། གཞུང་ལམ་འགྲམ་གཉིས་སུ་གློག་སྒྲོན་གྱིས་སྣང་མེད་ངང་
ཉམ་ཐག་པའི་འོད་མི་གསལ་བ་ཞིག་རྒྱང་རིང་ནས་སྤྲོ་བཞིན་འདུག
ཁོ་གཉིས་ཀྱིས་ཕྱིར་ལོག་པའི་ཁ་ཕྱོགས་ལ་བགྲོ་གླེང་མ་བྱས་ཀྱང་། ཧན་སིས་ཁ་རོག་
གེར་ལམ་སྣ་ཁྲིད་པའི་འགན་དང་ལེན་བྱས། ཁོ་ནི་རང་གི་སྡོད་གནས་ཀྱི་ཕྱོགས་སུ་འགྲོ་
བཞིན་ཡོད་པ་མོས་ཤེས་ཚོར་བྱུང་ཡང་། ཁ་ནས་བཤད་མ་འདོད་པ་རེད།
ཁོ་གཉིས་ཀ་དེ་ལྟར་མདུན་དུ་འགྲོ་ཞིང་། སྐད་ཆ་བཤད་པ་ཤིན་ཏུ་ཉུང་། ཁོ་ཚོ་ཏོ་ནོ་
གཙང་པོའི་ཟམ་ཆེན་བརྒལ་རྗེས། མུ་མཐུད་དུ་གདུབ་གོར་དབྱིབས་ཅན་གྱི་གཞུང་ལམ་
བརྒྱུད་དེ། ཨང་རྟགས་བརྒྱད་པའི་གཞིས་ཁུལ་དུ་སོང་། འདི་ནི་ཝེ་ཡེ་ནཱའི་སློབ་ཆེན་སློབ་
མའི་གཞིས་ཁུལ་རེད། ཁོ་གཉིས་ཝེ་ཡེ་ནཱའི་འོད་ལམ་ལམ་དུ་འཕྲོ་ཞིང་རྔམ་བརྗིད་ལྡན་
པའི་རྡོ་བཟོས་བཟོ་བཀོད་དང་། གྲོང་ཁྱེར་གྱི་གྲོས་ཚོགས་ལྟེ་གནས་དག་བརྒྱུད་དེ། དོག་
ཅིང་བལྟས་མདོག་མེད་པའི་སྲང་ལམ་ཆུང་ངུ་དེའི་ནང་དུ་སོང་།
ཁོས་གློ་བུར་དུ། མོར་སྐད་ཆ་བཤད་མགོ་བརྩམས།
ཁོས་དྲོད་ལམ་ལམ་གྱི་སྐད་ཆ་དག་ལྷུག་པར་བརྗོད་པ་དང་། མེ་ལས་ཚ་ཞིང་བསྲེག་
པའི་ཉམས་འགྱུར་གྱིས་གཞོན་ནུའི་སྐོམ་པ་ཆུ་ལ་འདོད་པའི་བརྩེ་དུང་གི་འདུན་པ་དེ་
ཕྱིར་མངོན་པ་རེད། དེ་ནི་དགའ་སྣང་གིས་མྱོས་ཤིང་འདོད་པའི་འདུན་པ་ཆེ་ཆེར་རྒྱས་
ཚེ་ད་གཟོད་སྐད་ཅིག་མར་བཤད་ཕོད་པའི་ཚ་ལམ་ལམ་གྱི་སྐད་ཆ་དེ་ཡིན། ཁོའི་སྐད་
ཆའི་ནང་དུ། གཞོན་ནུ་ལོ་ཆུང་ཞིག་གིས་སྤྲོ་སྐྱིད་དང་དགའ་མགུའི་རོལ་མྱོང་ལ་བཅངས་
པའི་ཡིད་སྨོན་ཤུགས་དྲག་པ་དེ་སྦས་ཡོད་ལ། ཁོས་བཤད་པའི་སྐད་ཆ་བར་མཚམས་མེད་
པར་ཆུ་བོའི་རྒྱུན་ལྟར་ལྷུག་ལྷུག་ཏུ་འབབ་པ་དང་། འདོད་པ་དང་ཆགས་སྲེད་བསྡད་ཀྱིན་
བསྡད་ཀྱིན་ཇེ་དྲག་ཏུ་འགྲོ། ཁོའི་སྐད་ཆ་ནི་འདོད་རྔམ་དྲག་ཏུ་འབར་བའི་མེ་ལྕེ་ཞིག་དང་
མཚུངས་པར་མཁའ་དབྱིངས་སུ་མཆེད། སྐྱེས་པ་ཕོའི་རང་བཞིན་དེ་ཁོའི་ལུས་སྟེང་དུ་
ལྷག་ལུས་མེད་པར་ཕྱིར་མངོན་པ་དང་། སློང་མོ་བ་ཞིག་དང་འདྲ་བར་མོའི་བརྩེ་དུང་ལ་ཞུ་
བ་ཡང་ཡང་འཐེན།
ཁོའི་སྐད་ཆ་དེ་དག་ལ་ཉན་རྗེས། ཁོ་མོའི་ལུས་ཧྲིལ་པོ་ལྷབ་ལྷུབ་ཏུ་འདར།
མི་སེམས་བཟི་བར་བྱེད་པའི་སྐད་ཆ་དང་སྨྱོ་རྟགས་ཚ་བའི་གླུ་དབྱངས་དེ། མོའི་རྣ་
ལམ་དུ་འཁོར་ཞིང་རང་དབང་མེད་པའི་འུར་ཟིང་ཞིག་བསླངས། ཁོས་ཅི་ཞིག་བཤད་ཀྱིན་
པ་མོས་གསལ་བོར་ཐོས་ཐབས་བྲལ་མོད། འོན་ཀྱང་ཁོས་བྲེལ་སྟབས་ཀྱིས་ཨུ་ཚུགས་བྱས་
པར་མོའི་སེམས་སུ་འདོད་པ་དྲག་ཏུ་འཕེལ་ཞིང་། ཁོ་མོ་གཞོན་ནུའི་ལུས་པོ་དང་ཉེ་བར་
བཏུད་འདོད་ཀྱི་བློ་འགོག་མེད་དུ་སྐྱེས།
མཇུག་མཐར་ཁོ་མོས་ཁས་བླངས་ཤིང་སྔོན་ཆད་ཐེངས་བརྒྱ་ཚོ་མང་པོར་སློང་མོ་
བ་ལམ་འཇུག་བྱེད་པ་ལྟར་གཞན་པར་སྟེར་གྱིན་ཡོད་པ་དེ། ད་ལམ་རིན་གོང་བློར་ཤོང་
དཀའ་ཞིང་། སྤུས་ལེགས་འགྲན་ཟླ་བྲལ་བའི་ངོ་མཚར་ལེགས་སྐྱེས་ཤིག་དང་མཚུངས་
པར་ཁོ་ལ་སྐྱེས་སུ་ཕུལ་པ་རེད།
ཁོ་ཁང་རྙིང་ཉམ་ཆུང་ཞིག་གི་མདུན་དུ་འགྲོ་མཚམས་བཞག་སྟེ། སྒོ་དྲིལ་ཐེངས་གཅིག་
མནན་པ་དང་། མིག་ཟུང་ལས་དགའ་སྤྲོ་ཚད་མེད་པའི་འོད་མདངས་ཤིག་འཁྱུག་པར་བྱེད།
སྒོ་མགྱོགས་པོར་ཕྱེ་སོང་བ་རེད།
ཁོ་གཉིས་མགྱོགས་པོར་དོག་ཅིང་རིང་བའི་བར་ཤུར་བརླན་གཤེར་ཅན་བརྒྱུད་པ་
དང་། སྐོར་ལམ་དུ་སྐས་ཀ་དོག་མོ་མང་པོ་ཞིག་ཡོད་ཀྱང་། མོས་དེ་དག་ལ་སྣང་འཇོག་མ་
བྱས། ཁོས་ཤེད་སྟོབས་རྒྱས་པའི་དཔུང་བ་ཟུང་གིས་ཁོ་མོ་བྱ་སྒྲོའི་སྤོ་ལོ་ཞིག་དང་འདྲ་བར་
པང་སྟེ་སྐས་རིམ་ལ་འགོས། ཁོ་དགའ་སྐྱིད་ལ་རོལ་འདོད་ཀྱི་རེ་སྒུག་ཆེ་ཐལ་བས་ལག་པ་
ཟུང་འདར་བར་བྱེད་པ་དེས། མོའི་ལུས་པོའང་འདར་བར་བྱེད་ཅིང་། དེ་དང་ཆབས་ཅིག་
ཁོ་མོ་རྨི་ལམ་གྱི་ཞིང་ཁམས་འགྲིམས་པ་ལྟར་སོང་།
ཐོག་ཁང་གི་སྒོ་ཁར་སླེབས་པར་ཁོས་འགྲོ་མཚམས་བཞག་སྟེ། ཁང་པ་ཆུང་ཆུང་ཞིག་
གི་སྒོ་ཕྱེ། དེ་ནི་དོག་ཅིང་མུན་ནག་འཐིབས་པའི་ཁང་པ་ཞིག་ཡིན་པས། མིག་ཟུང་ཆེ་ཆེར་
བགྲད་དེ་བལྟས་ན་ད་གཟོད་ནང་གི་སྒྲིག་གཤོམ་དག་སོ་སོར་མཐོང་ཐུབ། དྲ་ཡོལ་རྙིང་
ཧྲུལ་ཞིག་གིས་སྐར་ཁུང་བསྒྲིབས་འདུག་པས། ཟླ་འོད་མི་གསལ་བ་ཞིག་དྲ་ཡོལ་ངོས་སུ་
ཤར་ཡོད།
ཁོས་དལ་མོར་མོ་རང་མར་བཞག་རྗེས། འདོད་རྔམ་སྔར་ལས་ཆེ་སྟབས་ཀྱིས་ཁོ་མོར་
འཐམས་ཤིང་འཁྱུད་དེ། ཚ་དྲོད་འབར་བའི་འོ་གྲངས་མེད་ཅིག་བྱས་པ་མོའི་ཁྲག་རྒྱུན་
ལ་འདྲེས། མོའི་རྐང་ལག་བཞི་བོ་ཁོས་བརྩེ་ཞིང་འཇམ་པར་འབྱིད་འབྱིད་བཏང་འོག་
བར་མེད་དུ་འགུལ་བ་དང་། མོའི་སྐད་ཆ་ནི་རེ་བས་ཁེངས་ཤིང་གདངས་དམའ་བའི་ཁུན་
སྒྲར་གྱུར། 
ཁང་པ་གུ་དོག་ཅིང་ནག་འཐིབས་སེ་འདུག
ཡིན་ཀྱང་ནམ་མཁའི་མཐའ་དང་མཉམ་པའི་དགའ་བདེ་འདི་ཁང་པའི་ལྷིང་འཇགས་
དང་ཁུ་སུམ་ནང་འཕྱུར་གྱིན་འདུག བརྩེ་དུང་གི་ཉི་འོད་ཚ་མོ་དེས་སྙུག་ཅིང་ཟབ་པའི
མུན་ནག་འདི་གསལ་བར་བྱས།
དུས་ཚོད་ད་དུང་སྔ་བ་རེད། ད་སོ་མ་དུས་ཚོད་དྲུག་ལ་ཐོན་པ་ཡིན་ནའང་ཐང་།
ལི་ཙེ་སླར་ཡང་ཁྱིམ་དུ་ལོག རང་གི་ཡི་གར་འོང་བའི་ཉལ་ཁང་དུ་ལོག
ཕྱིར་འོང་བའི་ལས་ཀ་དང་པོ་ནི་སྒེའུ་ཁུང་གཉིས་པོ་ཆེ་ཆེར་ཕྱེ་སྟེ། ཞོགས་པའི་
དྭངས་གཙང་གི་མཁའ་དབུགས་འབྱིན་རྔུབ་བྱ་རྒྱུ་དེ་ཡིན། རྒྱུ་མཚན་ནི་རྙོག་རྫོབ་ལྡན་
ཞིང་མངར་ཆེ་བའི་སྤོས་ཆུ་དྲི་མས་མོ་རང་ཞེན་པ་ལོག་ཏུ་བཅུག་ཅིང་། སྤོས་ཆུ་དེས་མོར་
མིག་སྔོན་གྱི་འཚོ་བ་དྲན་གསོ་བྱེད་དུ་འཇུག སྔོན་ཆད་ཡིན་ན། ཁོ་མོས་སྣང་འཇོག་
མེད་པའི་ངང་འཚོ་བའི་གནས་ཚུལ་ལ་བཟོད་སྒོམ་བྱས་ཤིང་། བསམ་བློ་གཏིང་ཟབ་ཏུ་མི་
གཏོང་ཞིང་རྨོངས་ཚོད་ཀྱིས་འཇུག་པ་དང་། ཡོད་ཚད་ལས་དབང་ལ་གཏོད་ཀྱིན་ཡོད་མོད།
འོན་ཀྱང་ཁ་སང་གི་མྱོང་བརྒྱུད་དེས་དྭངས་ཤིང་གསལ་ལ་སྤྲོ་སེམས་འཁོལ་བའི་ལང་
ཚོའི་རྨི་ལམ་མོག་པོ་ཞིག མོའི་ལས་དབང་དུ་གྱུར་པས། མོར་ཐོལ་གྱིས་བརྩེ་དུང་ལ་རེ་
འདུན་གསར་པ་ཞིག་སྐྱེས།
ཡིན་ཀྱང་མོའི་སྣང་ཚོར་ཞིག་ལ། རང་ཉིད་ཁ་ཕྱིར་འཁོར་ཐབས་མེད་པ་ཚོར་བ་དང་།
ལམ་སང་རང་ཉིད་ཀྱིས་དགའ་དད་བྱེད་མཁན་ཞིག་ཡོང་གི་ཡོད་ལ། དེར་མཐུད་ནས་ཡང་
གཅིག་བསླེབ་སྲིད་ཚོར། མོས་འདི་དག་དྲན་པའི་མོད་ལ། རང་ལ་ཞེད་སྣང་ཞིག་སྐྱེས།
ཁོ་མོ་རིམ་གྱིས་ནམ་མཁའ་སྐྱ་གསལ་ལེར་འོང་ཞིང་། དེ་བས་ཀྱང་དྭངས་གསལ་
འཚེར་བའི་ཉིན་དཀར་ལ་འཇིགས་སྣང་སྐྱེས།
ཡིན་ཀྱང་། མོས་དལ་བུར་ཁ་སང་ལ་ཕྱིར་དྲན་བྱས། དེ་ནི་དགོང་ཁའི་ཉི་འོད་ཀྱིས་
མོའི་མུན་འཐིབ་ཅིང་སྐྱོ་སྣང་ལྡན་པའི་འཚོ་བའི་མུན་ཁུང་དུ་དཀར་གསལ་སྦྱིན་པ་དང་
མཚུངས། མོས་མི་འགྱངས་པར་བསླེབ་ལ་ཉེ་བའི་དོན་དག་ཡོད་ཚད་བརྗེད་པར་གྱུར།
མོའི་མཆུ་སྒྲོས་སྟེང་དུ་བྱིས་པའི་འཛུམ་ཆུང་དང་འདྲ་བ་ཞིག་མངོན་བྱུང་། དེ་ནི་
ཞོགས་པར་མཛེས་སྡུག་གི་རྨི་ལམ་ལས་སད་པའི་བདེ་སྐྱིད་ལྡན་པའི་བྱིས་པ་ཞིག་དང་
ཀུན་ནས་མཚུངས་སོ། །

བུད་མེད་ཅིག་གི་མི་ཚེའི་ཁྲོད་ཀྱི་ཆུ་ཚོད་ཉེར་བཞི།

འཁྲུག་ཆེན་མ་བྱུང་བའི་ལོ་བཅུའི་སྔོན། ང་རང་ལི་ཝེ་ཨའེ་ལའིམགྲོན་ཁང་ཆུང་
ཆུང་ཞིག་ཏུ་གནས་བཅོས་ཡོད། ཉིན་དེར་ང་ཚོས་གསོལ་ཅོག་སྒང་ནས་གྲོས་བསྡུར་ཚ་ཚ་
འུར་འུར་ཞིག་བྱས། གྲོས་བསྡུར་དེ་ཉིད་ཤེས་མེད་ཚོར་མེད་ཀྱི་ཀློང་ནས་ཛ་དྲག་གི་རྩོད་
གླེང་ཞིག་ཏུ་གྱུར་ཅིང་། ཐ་ན་ངོ་བོ་རྦད་དེ་འགྱུར་ནས་ཚིག་མཚོན་འདེབས་དགོས་པའི་
ཚད་ལ་ལྷུང་། འཇིག་རྟེན་པ་མང་ཆེ་བར་ཀུན་རྟོག་གི་བློ་ཡིས་ཕོངས་པས་རྣོ་ཁབ་ཤ་སྐྱིར་
ཕོག་སྟེ་གཙེས་པ་ལྟར་མིན་པར་ཁོ་ཚོ་དང་ཐད་ཀའི་འབྲེལ་བ་མེད་ན་གོ་མེད་ཚོར་མེད་
དུ་གནས་པར་ངེས། ཡིན་ཡང་གལ་སྲིད་ཁོ་ཚོའི་མིག་མདུན་དུ་དོན་དག་ཅིག་བྱུང་ཚེ།
དོན་ཆུང་ཙག་ཙིག་ཅིག་ཡིན་ཀྱང་། ཁོ་ཚོའི་དབང་རྩ་སྒུལ་ནས་བློ་ཁ་གཡོས་པས་རྒྱུན་
ལྡན་མིན་པ་ཞིག་ཏུ་གཏོང་། དུས་རྒྱུན་དོ་ཁུར་ཅི་ཡང་མི་བྱེད་མོད་སྐབས་དེར་རྒྱུན་ལྡན་
ལས་ལྡོག་སྟེ། ཆགས་སྡང་གིས་ཁྱེར་ཅིང་ཧོལ་རྒྱུགས་ཀྱིས་བབ་དང་མི་མཐུན་པ་བཟོས་ཏེ་
ཧ་ལམ་ཐལ་དྲགས་པར་འགྱུར་འགྲོ་བ་ཡིན།
ང་ཚོའི་གསོལ་ཅོག་འགྲམ་གྱི་མི་རྣམས་ཀྱང་དེ་ལས་མ་འདས། དེ་དག་ཚང་མ་ཧ་
འབྱོར་ལྡན་གྲལ་རིམ་ཡིན་ཞིང་དུས་རྒྱུན་འགྲིག་པོ་མཐུན་པོས་སྟོང་ལབ་ཡུད་ཙམ་རེ་
བྱས་ཤིང་། ཕན་ཚུན་ལ་ཕོག་ཐུག་མི་བཟོ་བ་དང་གནད་ལ་མི་ཁེལ་བའི་ཀུ་རེ་བརྩེས་ཏེ། ཟ་
མ་ཟོས་ཚར་འཕྲལ་མང་ཆེ་བ་རང་རང་སར་གྱེས་འགྲོ་བ་ཡིན། འཇར་མན་གྱི་ཁྱོ་ཤུག་དེ་
གཉིས་ཕྱི་རོལ་གྱི་རྒྱང་ཐག་རིང་ས་ནས་མཛེས་ལྗོངས་ལ་པར་ལེན་དུ་འགྲོ་བ་དང་། སེམས་
རྒྱ་ཆེ་ཞིང་ལུས་པོ་རྒྱགས་པའི་ཏེན་མག་གི་མི་དེ་རང་གི་ཆོ་མེད་ཀྱི་ཉ་འཛིན་པའི་ཇུས་ངན་
རྩོམ་པར་འགྲོ། ཁྱད་དུ་འཕགས་པའི་དབྱིན་ཇིའི་ལྷ་ལྕམ་ཕྱིར་སོང་ནས་དཔེ་ཆར་བལྟ། དབྱི་
ཐ་ལིའི་ཁྱོ་ཤུག་གཉིས་ཀ་མེན་ཐུར་ཁ་རོལཏུ་སོང་ནས་ལག་བསོད་དར་མིན་ལ་བལྟ། ང་
རང་ལྡུམ་རའི་ཁྲིའུ་སྟེང་ལས་མེད་དུ་སྡོད་པའམ་ཡང་ན་རྩོམ་རེ་བྲིས་པ་ཡིན། ཡིན་ནའང་
ཐེངས་འདིར་སྤྲོ་ཐུང་ཐལ་དྲགས་པའི་རྩོད་གླེང་ཞིག་གིས་ང་ཚོ་ཚང་མ་གཅིག་ཏུ་བསྡུས་
སོང་། གལ་ཏེ་མི་ཞིག་ཡར་ལངས་ནའང་རྒྱུན་ལྡན་ལྟར་ཞི་དུལ་གུས་ལུགས་ལྡན་པའི་སྒོ་
ནས་དལ་གྱིས་བཞེངས་ཤིང་ཡུན་གྱིས་སྡོད་པ་ཞིག་མིན་པར་ཁ་སྤོ་ཁ་ནས་ལངས་ཤིང་ཞེ་
སྤོ་གཏིང་ནས་ཚ་ཡོད། ངས་སྔོན་དུ་བཤད་པ་བཞིན་ཁོང་ཁྲོ་མེ་ལྟར་འབར་བའི་ཚད་ལ་
བསླེབས་ཡོད།
གསོལ་ཅོག་མཐའ་སྐོར་གྱི་མི་ཚོའི་བློ་ཁ་འདི་འདྲ་ཞིག་ཏུ་བསྒྱུར་བའི་དོན་དག་དེ
བཤད་ནའང་དངོས་གནས་ཡ་མཚན་ཆེ་བ་ཞིག་ཡིན། ང་ཚོ་མི་བདུན་གྱིས་གཡར་ནས་
སྡོད་པའི་མགྲོན་ཁང་ཆུང་ཆུང་འདི་ཕྱི་ཚུལ་ནས་བལྟས་ན་གཞིས་མིན་སྤྲོ་ཁང་ཞིག་དང་
འདྲ་ཞིང་། སྒེའུ་ཁུང་ལས་རྦ་རླབས་ཆལ་ཆིལ་འཕྱོ་བའི་རྒྱ་མཚོའི་འགྲམ་ངོགས་སུ་བལྟས་
ན་མཛེས་ལྗོངས་ནི་ཇི་འདྲའི་མཛེས་པ་ལའང་། དོན་དངོས་སུ་དེ་ནི་གཏོས་ཆེ་བའི་ཕོ་
བྲང་གསོལ་ཚིགས་ཆེན་མོའི་གཞོགས་ངོས་ཤིག་ཡིན་པས་རིན་གོང་ཅུང་དམའ་བ་ཡིན།
དཀྱིལ་དུ་མེ་ཏོག་ལྡུམ་ར་ཞིག་གིས་སྦྲེལ་ཡོད། དེ་ལྟར། ང་ཚོ་གཞོགས་ཁང་གི་མགྲོན་པོ་
དང་གསོལ་ཚིགས་ཆེན་མོའི་སྐུ་མགྲོན་དག་གིས་དུས་ཀུན་ཏུ་འབྲེལ་བ་བྱེད་བཞིན་ཡོད།
ཉིན་སྔོན་མར་གསོལ་ཚིགས་ཆེན་མོའི་ནང་དུ་ལོང་གཏམ་འཁྲུལ་མེད་ཅིག་བྱུང་སོང་།
ལོ་ན་གཞོན་པའི་འཇར་མན་པ་ཞིག་ཉིན་གུང་གི་མེ་འཁོར་ལ་བསྡད་དེ། ཆུ་ཚོད་བཅུ་
གཉིས་དང་སྐར་མ་ཉི་ཤུའི་ཐོག་གནས་འདིར་འབྱོར་ཅིང་། (ངས་དབང་མེད་དུ་འདི་ལྟར་
དུས་ཚོད་གསལ་བོར་ཐོ་ལ་བཀོད་ཡོད། བར་བཅུག་འདི་ཡིན་ན་འདྲ། ཡང་ན་ང་ཚོས་རྩོད་
གླེང་ཛ་དྲག་བྱས་པའི་བརྗོད་སྙིང་གང་ཡིན་ཀྱང་དུས་ཚོད་ནི་ཧ་ཅང་གནད་འགག་ཅིག་
ཡིན་པས་སོ། །)མཚོ་འགྲམ་དུ་རྒྱ་མཚོར་གཏད་པའི་ཁང་བ་ཞིག་གླས་སྟབས། མི་འདིའི་
ཆ་རྐྱེན་ཤིན་ཏུ་འཛོམས་པོ་ཡིན་པ་གསལ་བོར་མཚོན་ཡོད། འོན་ཀྱང་། ཁོ་རང་ལ་ཀུན་
གྱིས་དོ་སྣང་དང་དགའ་མོས་ཆེས་ཆེར་བྱེད་དོན་ནི་མངོན་ལ་མི་མངོན་པའི་གསར་ཉམས་
མ་དེ་ཡིན་པར། འཆར་ཅན་དང་མི་འདྲ་བའི་ཀུན་གྱི་དགའ་མགུ་འདྲེན་པར་བྱེད་པའི་
ཁོའི་མཛེས་ཉམས་དེ་ཡིན། ཁོ་རང་ལ་གཞོན་ནུ་མ་ལྟ་བུའི་གདོང་དབྱིབས་ནར་མོ་ཞིག་
ཡོད་པ་དང་ཆགས་ཉམས་སྒེག་མཛེས་ཡིད་འཕྲོག་གི་མཆུ་སྒྲོས་སྟེང་དུ་གསེར་མདོག་གི་
ཁ་སྤུ་ཞིག་སྐྱེས་ཤིང་དཀར་གཙང་གི་ཐོད་པ་འཇམ་པོའི་སྟེང་དུ་འཇམ་མཉེན་གྱི་རླབས་
རིས་ལྟ་བུའི་སྐྲ་ལོ་སེར་ལོང་བ་ཞིག་གཡོ་བཞིན་ཡོད། ཞི་འཇམ་གྱི་མིག་ཟུང་གིས་ཕ་རོལ་
པོར་བྱམས་བརྩེ་ཞིག་སྦྱིན་པར་ནུས་པ་དང་། ལུས་ཡོངས་སུ་དཔའ་ངར་ལྡན་ཞིང་བབ་
ཆགས་པའི་ཉམས་སྣང་དང་ཞི་དུལ་བག་ཡོད་ཀྱི་ཉམས་ཤིག་མངོན་པས་ཡིད་དབང་རབ་
ཏུ་འཕྲོག འོན་ཀྱང་མ་ཡིན་ཡིན་ཁུལ་གྱི་སྤམ་ཅུང་ཙམ་ཡང་མི་སྟོན། རྒྱང་ནས་བལྟས་ན་
ཁོས་མི་རྣམས་ལ་དུས་དར་ལྭ་བའི་བཟོ་གྲྭའི་ཤེལ་སྒྲོམ་ལས་མཐོང་བའི་མདོག་ཟིང་དམར་
ཅན་གྱི་འགྱིག་བཟོས་མི་དེ་དྲན་དུ་འཇུག སྤུས་དག་པའི་ལག་རྟེན་ལ་ལུས་པོ་ཁེན་ཏེ་
དྲེགས་ཉམས་སྟོན་པ་དེས་ཕུགས་འདོད་ཀྱི་སྐྱེས་པའི་མཛེས་ཉམས་མངོན། ཉེ་སར་བཅར་
ན་བཞིན་བཟང་ངོམ་པའི་སྣང་བ་ཅུང་ཙམ་ཡང་མེད། རྒྱུ་མཚན་ཁོའི་རྒྱུད་ཀྱི་ཡིད་འོང་
གཅེས་པར་འོས་པ་ནི་རང་གཤིས་སུ་གྲུབ་ཅིང་ལྷན་སྐྱེས་སུ་ཡོད་པའི་ཤ་ཁྲག་ཁོང་གསེང་
ནས་བརྡོལ་བ་དང་ཡོངས་སུ་འདྲ། ཁོ་རང་དང་འཕྲད་དུས་ཀུན་ལ་འཚམས་འདྲི་བྱེད་པར་
མ་ཟད། སྤྱོད་ཚུལ་ཁེངས་ཆུང་གཤིས་འཇམ་དང་མཛའ་ཞིང་འདྲིས་པ་ཞིག་ཡིན། ཁོས་
དུས་དང་རྣམ་པ་ཀུན་ཏུ་ཞི་དུལ་གྱི་རྣམ་འགྱུར་འཛིན་ཞིང་གོ་སྐབས་ནམ་བྱུང་ན་ཕྱིར་
མངོན་པ་ལས་ཨུ་ཚུགས་ཨེན་ཙམ་མི་བྱེད་པས་དངོས་གནས་སྙིང་ཚིམ་པ་ཞིག་ཡིན། གལ་
སྲིད་བགྲེས་མོ་ཞིག་གོས་སྒམ་གྱི་ཕྱོགས་སུ་ཆས་ན་ཁོ་རང་གང་མགྱོགས་ཀྱིས་བརྒྱུགས་ཏེ་
ལྭ་རིང་ལེན་རོགས་བྱེད། ཁོས་བྱིས་པ་རེ་རེར་མཛའ་ཞིང་བརྩེ་བའི་མིག་མདངས་སྦྱིན་
པའམ་ཡང་ན་ཁ་མཚར་གྱི་གཏམ་བརྗོད་པས་འགྲོགས་བདེ་པོ་དང་ཚོད་རན་པ་ཞིག་ཏུ་
སྣང་། མདོར་དྲིལ་ན། ཁོ་རང་ཧ་ལམ་མཛེས་སྡུག་གི་ངོ་གདོང་དང་ལང་ཚོའི་ཟིལ་ཤུགས་
ཀྱིས་ངོ་དགའ་བྱེད་པ་དང་། ར་སྤྲོད་ཐེངས་མང་བྱུང་ཡོད་པའི་ཚོར་བ་ལས་རང་རྟོན་བྱུང་
ཞིང་། རང་རྟོན་དེའང་ཞི་དུལ་གྱི་ཉམས་འགྱུར་ཞིག་ཏུ་གཏོང་བའི་དཀོན་མཆོག་རིགས་
དེའི་གཅེས་ཕྲུག་ཡིན་པ་འདྲ། གསོལ་ཚིགས་ཁང་ནང་གི་ལོ་ན་བགྲེས་ཤིང་ལུས་ཟུངས་
ཞན་པ་དང་ནད་གཞི་མང་བའི་མགྲོན་པོ་དག་ལ་མཚོན་ན། ཁོ་རང་གནས་པ་ནི་དགེ་སྦྱོར་
གྱི་ཕན་ཡོན་བསམ་གྱིས་མི་ཁྱབ་པའི་དགེ་ལས་ཤིག་གིས་མི་ཚད། ལང་ཚོ་ཡིས་ཁོ་རང་ལ་
དེ་འདྲའི་མཚར་སྡུག་དང་ཞི་དུལ་གྱི་ཉམས་འགྱུར་ཞིག་བསྩལ་ན། ཁོས་ལང་ཚོ་ཡི་རྒྱལ་
ཁའི་གོམ་སྟབས་བསྒྱུར་ཅིང་། ལྡེམ་མྱུར་བདེ་ལྕག་འཁྱུག་པ་དང་ཚེ་སྲོག་གི་སྐྱེ་སྟོབས་ཀྱི་
ལྷགས་རླུང་བསྣམས། ཁོགས་པ་མེད་པར་མི་མང་གི་སེམས་ཀྱི་གཤིན་སར་འཛུལ་ཏེ་ཀུན་
གྱི་འདོད་བློ་ཁེངས་པར་བྱས་ཡོད། ཁོ་རང་ཐོན་ནས་ཆུ་ཚོད་གཉིས་ལྷག་འགོར་མེད་ཀྱང་
ལི་ཨང་ནས་ཐོན་པའི་ལུས་ཀྱི་བོངས་ཆེ་ཞིང་གྲོད་པ་ལྷུག་ལྷུག་བྱེད་པའི་བཟོ་གྲྭའི་ལས་
དཔོན་གྱི་བུ་མོ་གཉིས་ཀ་སྟེ། ལོ་ཉི་ཤུ་ཅན་གྱི་ཨ་ནའེ་ཐེ་དང་ལོ་བཅུ་གསུམ་ཅན་གྱི་པུའུ་
ལང་ཐུའོ་གཉིས་དང་མཉམ་དུ་དྲ་གྲུག་བརྩེས་བྱུང་། མཛེས་སྡུག་དང་ལྡན་ལ་སྤྱོད་ཚུལ་
ལ་གཟབ་པའི་བྱིས་པ་གཉིས་ཀའི་ཨ་མ་སྟེ་ལྕམ་མོ་ཨང་ལི་ཨའེ་ཐེ་ཞི་འཇམ་དང་བཅས་
འཛུམ་བཞིན། རང་གི་བུ་མོ་གཉིས་ཀ་ནི་བྱ་སྤུའང་ཐོགས་མེད་པའི་བྱིའུ་ཆུང་གཉིས་
ཀྱིས་ཤེས་མེད་དུ་མཆོར་སྒེག་སྟོན་པ་དང་འདྲ་བར། ཆ་མེད་རྒྱུས་མེད་ཀྱི་ན་གཞོན་དེར་
འཕྲུལ་བཤད་ཀྱི་རྣམ་འགྱུར་སྟོན་བཞིན་པར་བལྟས། ས་སྲོད་དུ་ཁོས་ང་ཚོའི་འགྲིག་ཅོག་
གི་འགྲམ་ནས་ཆུ་ཚོད་གཅིག་ལྷག་ལ་བལྟས་ཤིང་། འགྲིག་ལ་ལྟ་ཞོར་དུ་སྣང་བ་གང་སྐྱིད་
ཀྱིས་ཡིད་དབང་འཕྲོག་པའི་ཁ་མཚར་དགོད་གཏམ་རེ་བཤད། དེའི་འཕྲོར་ལྕམ་མོ་ཨང་ལི་
ཨའེ་ཐེ་དང་འགྲོགས་ཏེ་བསིལ་ཁྱམས་སྟེང་ནས་ཕར་འགྲོ་ཚུར་འོང་གང་མང་བྱས། མོའི་
ཁྱོ་ག་ནི་འཆར་ཅན་དུ་ཚོང་ར་ན་གྲོགས་པོ་དག་དང་མཉམ་དུ་ཏུའོ་སྨི་ནུ(རུས་སྦག་རིགས་
ཤིག)རྩེ་བཞིན་ཡོད། དགོང་མོར། ངས་ཁོ་རང་གིས་གསོལ་ཚིགས་ཁང་གི་བུད་མེད་དྲུང་
ཡིག་དང་མཉམ་དུ་གཞུང་ལས་ཁང་གི་གྲིབ་མའི་ནང་ལབ་གླེང་བྱེད་ཀྱིན་པ་མཐོང་ཞིང་།
ཡིད་གཅུགས་དྲགས་པས་དོགས་པ་སྐྱེས་སུ་འཇུག ཉིན་གཉིས་པའི་ཞོགས་པར་ཁོ་རང་
ཏེན་མག་གི་གྲོགས་པོར་འགྲོགས་ཏེ་ཉ་འཛིན་དུ་སོང་བ་ན་ཉ་འཛིན་པའི་ཤེས་བྱ་ཕུན་
སུམ་ཚོགས་པས་ཧ་ལས་པར་བྱེད། དེའི་རྗེས་ལི་ཨང་གི་བཟོ་གྲྭའི་ལས་དཔོན་དང་ཉིན་
ཕྱེད་རིང་ཆབ་སྲིད་ལབ་གླེང་བྱས་ཏེ། ཁོའང་ཁ་བརྡ་བྱེད་རོགས་རྨད་དུ་བྱུང་བ་ཞིག་ཡིན
པ་བདེན་དཔང་བྱས། རྒྱུ་མཚན་ནི་དུས་དང་དུས་མིན་དུ་ལུས་པོ་རྒྱགས་པའི་སྐུ་ཞབས་
དེའི་གདངས་མཐོ་བའི་དགོད་སྒྲས་ཕྱི་རོལ་ནས་མཆེད་འོང་བའི་རླབས་སྒྲའང་གནོན་པར་
བྱེད། ངས་འདི་ལྟར་དུས་ཚོད་ཀྱི་གོ་རིམ་ལྟར་རིམ་གྱིས་བཤད་ན་དོན་དག་གི་གནས་ཚུལ་
དངོས་རྒྱུས་ལོན་བྱེད་པར་གལ་འགངས་ཤིན་ཏུ་ཆེ། གུང་ཟས་ཀྱི་རྗེས། ཁོ་རང་སླར་ཡང་
གཅིག་པུར་ལྕམ་མོ་ཨང་ལི་ཨའེ་ཐེ་དང་མཉམ་དུ་མེ་ཏོག་ལྡུམ་རའི་ནང་ཚིག་ཇ་ནག་པོ་
འཐུངས་ཏེ་ཆུ་ཚོད་གཅིག་ལྷག་བསྡད། དེ་ནས་ལྕམ་གྱི་བུ་མོ་གཉིས་དང་ལྷན་དུ་དྲ་གྲུག་
ཐེངས་ཤིག་བརྩེས། དེར་མ་ཟད་ཚོམས་ཆེན་ནས་འཇར་མན་གྱི་ཁྱོ་ཤུག་གཉིས་དང་མཉམ་
དུ་ལབ་གླེང་དར་ཅིག་བྱས། ཆུ་ཚོད་དྲུག་པར་ང་རང་སྒོར་ཡི་གེ་བསྐུར་དུ་སོང་དུས་མེ་
འཁོར་ས་ཚིགས་ནས་ཁོ་རང་ལ་ཕྲད་སོང་། ཁོ་རང་བྲེལ་བྲེལ་འཚུབ་འཚུབ་ཀྱིས་ངའི་
གམ་ལ་ལྷགས་ཏེ་ཧ་ལམ་དོགས་མི་བདེ་བའི་ཉམས་ཀྱིས་བཤད་དོན། ཁོ་རང་གློ་བུར་དུ་
ཕྱིར་བོས་སོང་། རེད་ཀྱང་ཉིན་གཉིས་ལྷག་གི་རྗེས་སུ་འབྱོར་ངེས་ཡིན་ཟེར། དགོང་མོར་
གསོལ་ཚིགས་ཁང་དུ་ཁོ་རང་དངོས་གནས་མཐོང་མ་སོང་། ཡིན་ནའང་ཁོའི་གྲིབ་གཟུགས་
མི་མཐོང་བ་ཙམ་ལས། གསོལ་ཅོག་འགྲམ་གྱི་མི་ཚང་མས་མགྲིན་བརྒྱ་གདངས་གཅིག་
གིས་ཁོ་རང་གླེང་བཞིན་ཡོད་དེ། ཁོའི་སྤྲོ་སྐྱིད་བློ་བག་ཡངས་པའི་འཚོ་བའི་རྣམ་འགྱུར་ལ་
བསྟོད་ར་འཐེན་བཞིན་འདུག
མཚན་མོར། ཧ་ལམ་ཆུ་ཚོད་བཅུ་གཅིག་གི་གཡས་གཡོན་དུ་ང་རང་ཁང་བའི་ནང་
དུ་ཡོད་པ་དང་དཔེ་དེབ་ཅིག་བཀླགས་ནས་ཚར་དུ་འཇུག་འདོད་ཡོད། གློ་བུར་དུ་ཕྱི་རུ་
བརྒྱངས་པའི་སྒེའུ་ཁུང་ལས་མེ་ཏོག་ལྡུམ་རའི་ནང་མི་ཚོགས་ཀྱིས་སྐར་ཅོར་བརྒྱབ་པའི་
སྒྲ་ཞིག་མཆེད་འོང་བ་ཡུན་རིང་མཚམས་མ་བཞག་པས་གསོལ་ཚིགས་ཁང་དུ་ཟིང་འཁྲུག་
བྱུང་བ་མངོན་གསལ་རེད། ང་རང་མཚར་སྣང་གིས་ཀུན་ནས་བསླངས་ཟེར་བ་ལས་བློ་
སེམས་མ་བདེ་ཟེར་ན་དགའ་བས། འཕྲལ་དུ་ཐོག་ཁང་གཉིས་བར་གྱི་གོམ་པ་ལྔ་བཅུ་
ལ་ཏེ་གསོལ་ཚིགས་ཁང་དུ་འབྱོར་བ་ན། དེ་རུ་མགྲོན་པོ་དང་ལས་བཟོ་པ་རྣམས་ཀྱི་
སེམས་པ་འཁྲུགས་ཏེ་ཟིང་ཟིང་དུ་གྱུར་ཡོད། མ་གཞིར། ནམ་རྒྱུན་གྱི་དགོང་མོར་མོའི་ཁྱོ་
གས་གོམས་སྲོལ་བཞིན་དུས་ལྟར་ན་མུའུ་ཨེར་ནས་ཐོན་པའི་གྲོགས་པོ་དང་མཉམ་དུ་ཏུའོ་
སྨི་ནུ་རྩེ་དུས་སུ། ལྕམ་ཨང་ལི་ཨའེ་ཐེ་མཚོ་འགྲམ་གྱི་བསིལ་སྟེགས་སྟེང་ལ་སྤྲོ་འཆམ་དུ་
འགྲོ་བ་ཡིན། ཡིན་ཡང་མོ་སྐབས་འདིར་ད་དུང་ཕྱིར་མ་བསླེབས་པས་ཀུན་གྱིས་མོར་རྐྱེན་
ངན་རེ་བྱུང་བ་ཡིན་མིན་ལ་སེམས་ཁུར་བྱེད་བཞིན་འདུག ནམ་རྒྱུན་ཞི་དུལ་བག་ལྷོད་
དང་འཁབ་བེ་འཁོབ་བེ་ཡིན་པའི་ཁྱོ་ག་ཡང་སྐབས་འདིར་འབྲོང་རྒོད་ཅིག་དང་འདྲ་བར་
མཚོ་མོའི་གྲམ་ཁར་མཆོངས་ཏེ་མཁའ་ལ་གཏད་ནས་ཨང་ལི་ཨའེ་ཐེ། ཨང་ལི་ཨའེ་ཐེ་ཞེས་
སྐད་ཆེན་པོས་འབོད་བཞིན་གདའ། སེམས་པ་འཚབ་དྲགས་པས་སྐད་ཀྱང་འགྱུར་ཡོད་
དེ། ཉན་ཚོད་དུ་ཚེ་སྲོག་ལ་རྡུང་རྡེག་ཐེབས་པའི་གཅན་གཟན་ཤིན་ཏུ་ངར་ཆེན་ཞིག་གིས་
བསྒྲགས་པའི་འཇིགས་སུ་རུང་ལ་གདོད་མའི་སྐད་སྒྲ་ཞིག་དང་མཚུངས། ཞབས་གཡོག་
པ་དང་གཡོག་ཕྲུག་ཚོ་བྲེལ་བྲེལ་འཚུབ་འཚུབ་ཀྱིས་སྐས་ཐོག་ནས་ཡར་རྒྱུགས་མར་
རྒྱུགས་བྱས་ཏེ་མགྲོན་པོ་ཚང་མར་སྐྲག་བསླངས་པས་ཉེན་རྟོག་ཁང་ལའང་ཁ་པར་བཏང་།
དངངས་འཚབ་ཆེན་པོ་འདིའི་ཁྲོད་དུ་ལུས་པོ་ཤིན་ཏུ་རྒྱགས་པའི་ཁྱོ་གས་སྟོད་འགག་
བརྫེས་ཏེ་འཁྱར་རེ་འཁྱོར་རེའི་ངང་ཡར་རྒྱུགས་མར་རྒྱུགས་བྱས་ཤིང་། ངུ་ངག་འདྲེས་མས་
མཚན་སྨག་གི་དབྱིངས་ལ་གཏད་དེ “ཨང་ལི་ཨའེ་ཐེ། ཨང་ལི་ཨའེ་ཐེ” ཞེས་སྐད་ཆེན་
པོས་བོས། སྐབས་དེར། ཐོག་ཁང་ནང་གི་བྱིས་པ་གཉིས་ཀ་དངངས་ཤིང་སྐྲག་ནས་ཉལ་ལྭ་
གྱོན་ཏེ་སྒེའུ་ཁུང་ལས་མགོ་བོ་ཕྱིར་ཕྱུང་ནས་ཕ་མ་གཉིས་ཀ་བོས། ཨ་ཕ་ཡར་འགོས་ཏེ་
བྱིས་པ་གཉིས་ཀའི་སེམས་གསོ་བར་ཕྱིན།
རྗེས་ནས་བྱུང་བའི་དོན་དག་ནི་ཧ་ལས་ཤིང་ཧང་སང་བས་ཧ་ལམ་སླར་ཡང་བརྗོད་
ཐབས་བྲལ་བ་ཞིག་རེད། རྡུང་རྡེག་རབ་ཏུ་ཐེབས་ཤིང་སེམས་པ་གློ་བུར་དུ་འཚབ་སྟེ། རྣམ་
འགྱུར་ལ་སྐྱོ་གར་གྱི་ཉམས་སྣང་དྲག་པོ་ལྡན་པས་རི་མོའམ་སྐད་ཆ་གང་ཡིན་ཡང་གནམ་
ལྕགས་ཐོག་མདའ་བཞིན་དུ་སླར་ཡང་དྲག་ཏུ་མངོན་ཐབས་མེད། གློ་བུར་དུ་གཏོས་ཆེ་ཞིང་
རྒྱགས་ལ་ཤིན་ཏུ་ལྕི་བའི་ཁྱོ་གས་སྒྲ་ཐག་ཐག་ཏུ་གྲག་པའི་སྐས་སྒང་ལ་སྤོས་ཏེ་མར་བབས་
པ་ན། ངོ་མདོག་འགྱུར་ཞིང་ཉོབ་མདངས་ཤར་ཏེ་ཁྲོ་ཉམས་དྲག་པོ་བསྟན་ཡོད། ཁོའི་ལག་
ལ་འཕྲིན་ཞིག་བཟུང་སྟེ “ཁྱོད་ཀྱིས་ཚང་མ་ཕྱིར་བོས་ཤིག” ཅེས་གསོལ་ཚིགས་ཁང་གི་
ཚོང་གཉེར་བར་བཤད་མོད། སྐད་ཆའི་འབྲུ་གསལ་ལ་མི་གསལ་བ་ཞིག་མ་གཏོགས་མི་
གོ “ཁྱོད་ཀྱིས་མི་ཚང་མ་ཕྱིར་བོས་ཤིག བཙལ་བའི་དགོས་པ་མི་འདུག ངའི་ལྕམ་མོས་
ང་རང་གཡུགས་འདུག”
རྡུང་རྡེག་དྲག་པོ་ཐེབས་པའི་ཁོ་རང་གིས་ལྷན་སྐྱེས་སུ་རང་ཚོད་འཛིན་ཐུབ། མཐའ་
འཁོར་གྱི་མི་འདི་འདྲའི་མང་པོ་ཞིག་ལ་གདོང་གཏད་དེ་སྔར་བཞིན་རང་ཚོད་རང་གིས་
བཟུང་ཐུབ་སོང་། ཚང་མས་མཚར་སེམས་དང་བཅས་རུབ་ནས་ཁོ་ལ་བལྟས་པ་ན། ཚང་
མ་ཧང་སང་ཞིང་ངོ་ཚ་སྟེ་ཁ་ཕྱིར་འཁོར་ལ་བློ་མ་བདེ་ནས་ཅི་བྱ་གཏོལ་མེད་དུ་གྱུར། ཁོའི་
ལུས་སྟེང་དུ་ལྷག་པའི་ཤེད་ཤུགས་ཀྱིས་ཁོ་རང་ཡམ་མེ་ཡོམ་མེའི་ངང་གཡས་གཡོན་གང་
ལའང་མི་བལྟ་བར་ང་ཚོའི་གམ་ནས་བུད་དེ་ལྟ་ཀློག་ཁང་གི་གློག་གཟིམས་རྒྱུ་ཁོ་ནར་
འདང་བ་ཙམ་དུ་ཟད། དེ་ནས་ཁོའི་ལྗིད་རྫོབ་ཆེ་ཞིང་ཤ་རྒྱགས་པའི་ལུས་པོ་རྐུབ་སྟེགས་
རྒྱབ་སྙེས་མའི་སྟེང་དུ་འགྱེལ་ཏེ་སྒྲ་ཆེན་པོ་ཞིག་གྲག་པ་ཐོས། དེར་མཐུད་ནས་སྨྱོས་པ་ལྟར་
གཅན་གཟན་གྱི་ངར་སྐད་ལྟ་བུའི་ངུ་སྐད་ཅིག་ཐོས་ཤིང་གཏན་ནས་ངུས་མ་མྱོང་བའི་སྐྱེས་
པས་ད་གཟོད་འདི་ལྟར་སྐད་འགག་བཞིན་ཆོ་ངེ་འདེབས་པ་ཡིན། ཁུར་དུ་ལྕི་བའི་ན་ཟུག་
འདི་འདྲ། ཆེས་དམའ་རིམ་གྱི་བྲན་གཡོག་འདུས་པའི་ང་ཚོ་མི་རེ་རེར་མཚོན་ན། དབང་
རྩ་སྦྲིད་པར་བྱེད་པའི་སྟོབས་ཤུགས་རིགས་ཤིག་ཡིན། ཞབས་གཡོག་པ་དང་མཚར་སེམས་
ཀྱིས་བསླུས་པའི་མགྲོན་པོ་སུ་ཡིན་ཡང་འཛུམ་མདངས་ཤིག་སྟོན་པ་དང་ཕངས་སེམས་
མཚོན་པའི་སྐད་ཆ་ཚིག་གཅིག་བཤད་ཐུབ་མཁན་སུ་ཡང་མེད། ཐམས་ཅད་ཁུ་སིམ་སྨྲ་བ་
མེད་པར་ཡོད་ཚད་བརླགས་པའི་བརྩེ་བ་དམར་འདོན་མ་འདིར་ཁ་གཏད་དེ་ང་ཚོ་ལའང་
ནོངས་འགྱོད་ཟླ་མེད་པ་སྐྱེས། གཅིག་འཕྲོར་གཅིག་གིས་མཐུད་དེ་རང་རང་གི་ཁང་བར་
ལོག་པ་ན། ས་རུ་འགྱེལ་བའི་མི་དེ་ཁོ་ན་མུན་ནག་གི་ཁང་མིག་ནང་རྩ་འདར་ཞིང་ངུ་ཤུམ་
བྱས་ཏེ། གཅིག་པུར་སྦྱར་མ་ཀེར་ལངས་སུ་ཡོད། ཐོག་ཁང་ཧྲིལ་བོའི་གློག་འོད་དལ་གྱིས་
གཟིམས། མི་རྣམས་ཀྱིས་རྣ་བར་ཤུབ་གཏམ་དང་སྐད་དམའ་མོས་ལྡབ་བེ་ལྡིབ་བེ་ཞིག་
བཤད་ཀྱིན་ཡོད།
འདི་འདྲའི་གནམ་ལྕགས་ཐོག་བབ་ལྟ་བུའི་དོན་རྐྱེན་ཞིག་མིག་མདུན་ནས་བྱུང་སྟེ་
ང་ཚོའི་ཚོར་བ་ཐད་ཀར་དུ་དཀྲོགས་པ་སྨོས་མི་དགོས། དེ་ཉིད་ནམ་རྒྱུན་ལེ་ལོ་སྒྱིད་ལུག་
དང་ལས་མེད་བག་ཕེབས་ཀྱིས་ཉི་མ་འཁྱོལ་ཐབས་བྱེད་པ་ཁོ་ནར་གོམས་པའི་མི་ཆེན་
དག་ལ་ཕོག་ཐུག་བཏང་བར་འཕྲོད་པ་ཡིན། འོན་ཀྱང་། ང་ཚོའི་གསོལ་ཅོག་སྟེང་རྗེས་སུ་
གློ་བུར་ཧོབ་ལངས་ཀྱིས་ཛ་དྲག་ཆེ་བར་གྱུར་ཏེ་ཧ་ལམ་ཁུ་ཚུར་འཕྱར་ཞིང་། མཚོན་ཆ་
འཛིན་པའི་ཛ་དྲག་གི་རྩོད་གླེང་ཅིག་ཏུ་གྱུར། འབྱུང་རྐྱེན་ནི་ཧོན་འཐོར་དུ་འཇུག་པའི་
དོན་རྐྱེན་འདི་ཡིན་ཡང་། ངོ་བོའི་སྟེང་ནས་དེ་ལས་ཀྱང་རྩ་དོན་གྱི་གནད་དོན་དང་འབྲེལ་
བའི་རྩོད་གླེང་ཅིག་སྟེ། མེ་ཆུ་མཉམ་དུ་གནས་མི་ཐུབ་པ་ལྟ་བུའི་མི་ཚེའི་ལྟ་བའི་ཐད་ཀྱི་
ཛ་དྲག་འགལ་འཐབ་ཅིག་ཡིན། ནང་སེམས་ལ་རྨས་སྐྱོན་ཤོར་བའི་ཁྱོ་ག་ཁོང་ཁྲོ་གཏིང་
ནས་ལངས་ཀྱང་འུ་ཐུག་ཐབས་ཟད་དུ་གྱུར། ཁོ་རང་དར་ཅིག་ངར་ལངས་ཏེ་འཕྲིན་ཡིག་
ལོག་ལོག་བྱས་ཏེ་ས་རུ་གཡུགས། ཞབས་གཡོག་མ་ཞིག་གིས་འཕྲིན་ཡིག་དེར་བལྟས་རྗེས་
གསང་རྒྱ་སྡོམ་མ་ཐུབ་པར་ནང་ཚུལ་ཕྱི་ལ་ཤོར། དེ་མ་ཐག་ལྕམ་མོ་ཨང་ལི་ཨའེ་ཐེ་ནི་
གཅིག་པུར་ཕྱི་ལ་སོང་བ་མ་ཡིན་པར་ཧྥ་རན་སེའི་ན་གཞོན་དེའི་རྗེས་སུ་འབྲངས་པ་ཀུན་
གྱིས་རྟོགས། (དེ་བས་མི་མང་ཆེ་བས་ཧྥ་རན་སེའི་ན་གཞོན་དེར་བཟུང་བའི་དགའ་མགུ་
ཡལ་བར་གྱུར)དོན་དངོས་སུ། ཕར་ལྟ་ཙམ་བྱས་ན། དོན་དག་རྦད་དེ་རྒྱུས་ལོན་བྱེད་ཐུབ་
པ་ཞིག་ཡིན། ལོ་ཆུང་གྲུང་ཉམས་ལྡན་པའི་ལྕམ་མོ་པའོ་ཧྥ་ལིས་གྲུང་ཤ་དོད་ཅིང་ལོ་ན་
གཞོན་ལ་དཔའ་ཉམས་ལྡན་པའི་སྟག་ཤར་གཞོན་ནུ་ཞིག་གྲོད་ཁོག་ལྷུག་ལྷུག་དང་ཡུལ་
ལུགས་ཀྱི་ཤན་ཆེ་བའི་རང་གི་ཁྱོ་གར་བརྗེས་སོང་བ་དེ་ཡིན། འོན་ཀྱང་ཁང་པའི་ནང་གི་
མི་ཐམས་ཅད་འདི་འདྲའི་ཁོང་ཁྲོ་ཟ་བར་བྱེད་པ་ནི། བཟོ་གྲྭའི་ལས་དཔོན་དང་ཁོའི་བུ་མོ་
གཉིས་ཀ ཐ་ན་ལྕམ་མོ་ཨང་ལི་ཨའེ་ཐེ་རང་ཉིད་འདུས་པ་ཚང་མས་འདིའི་ཡར་སྔོན་དུ་
འདི་འདྲའི་བརྩེ་ཡབ་ཅིག་མཐོང་མ་མྱོང་བ་དེ་རེད། དེ་ནི་བཤད་ན་བསིལ་སྟེགས་སྟེང་
མཚན་མོའི་ལབ་གླེང་ཆུ་ཚོད་གཉིས་ལྷག་རིང་དང་མེ་ཏོག་ལྡུམ་རའི་ནང་མཉམ་དུ་ཁོ་ཧྥེ་
ཆུ་ཚོད་གཅིག་ལྷག་རིང་འཐུང་བས། ལོ་ན་སོ་གསུམ་གཡས་གཡོན་གྱི་སྤྱོད་ལམ་ལེགས་པོ་
ཀུན་ནས་རྫོགས་པའི་བུད་མེད་ཅིག་ལ། ཞག་མ་གཅིག་གི་རིང་ཁྱོ་ག་དང་བྱིས་པ་གཉིས་
ཀ་བསྐྱུར་ཏེ། ཉེན་ཁ་གང་ཡོང་ལ་མ་འཛེམ་པར་ཕན་ཚུན་ངོ་རྩ་བ་ནས་མི་ཤེས་པའི་ན་
གཞོན་གསར་ཡག་དེའི་རྗེས་དེད་སོང་བ་དེ་ཡིན། ང་ཚོའི་གསོལ་ཅོག་འགྲམ་གྱི་མི་དེ་དག་
གིས་མགྲིན་བརྒྱ་གདངས་གཅིག་གིས་ཟུར་བལྟས་ལེབ་མཐོང་གི་ཚུལ་དུ་དངོས་ཡོད་འདི་
དགའ་རོགས་གཉིས་ཀའི་ཚུལ་དང་མི་མཐུན་པའི་གཡོ་ཐབས་ཤིག་གམ་གཡོ་སྒྱུ་ཚ་བའི་
སྒྲིབ་ཐབས་ཤིག་ཏུ་མཐོང་ཡོད་དེ། ལྕམ་མོ་ཨང་ལི་ཨའེ་ཐེས་ན་གཞོན་འདིར་སྔ་མོ་ནས་
ལྐོག་འབྲེལ་བྱས་ཡོད་པ་སྨོས་མི་དགོས་ལ། ཡིད་ཀྱི་ལྕགས་ཀྱུ་འགུགས་པའི་འཇོན་ཐང་
ཅན་འདིས་ཆེས་མཐའ་གཞུག་གི་འབྲོ་རྒྱུའི་ཞིབ་ཕྲའི་དོན་གཏན་ཁེལ་བྱེད་དུ་འོང་བ་
ཙམ་དུ་འདོད་ཡོད། རྒྱུ་མཚན་ནི་ཁོ་ཚོས་འདི་ལྟར་རིགས་འདེད་བྱས་པ་སྟེ། ཚུལ་ལྡན་གྱི
བུ་མོ་ཞིག་གཞོན་ནུ་དེ་དང་ངོ་ཤེས་ནས་ཆུ་ཚོད་གཉིས་ལས་འགོར་མེད་ན། གཞོན་ནུ་དེས་
སྐད་ཆ་ཚིག་གཅིག་གིས་མོ་རང་རང་ཁྱིམ་ལས་ཕྱིར་འབུད་པར་བྱེད་པ་ནི་རྦད་དེ་མི་སྲིད་
པའི་དོན་ཞིག་ཡིན་པར་བརྗོད། དེ་བས་ངས་བསམ་འཆར་མི་འདྲ་བ་རེ་བཏོན་ན་སྤྲོ་སྣང་
ཆེ་སྙམ་ནས་དག་འབུད་རེ་བྱས་པ་སྟེ། བུད་མེད་ཅིག་ལོ་མང་རབས་ལ་ཆོ་མེད་ཀྱི་གཉེན་
བསྒྲིགས་ཟིན་པའི་འཚོ་བར་ཡིད་གཏིང་ནས་ཆད་དེ་ནང་སེམས་ན་སྔ་མོ་ནས་གྲ་སྒྲིག་
ཡོད་ན། རྒོལ་ཐབས་ཤུགས་དྲག་པོར་སྟབས་འཁེལ་ན་གཞན་ལ་བརྟེན་པ་ནི། གཏན་དུ་
དཔེ་སྲིད་པ་ཞིག་ཡིན་པར་མ་ཟད་ཐ་ན་ཡིད་རྟོན་རུང་བ་ཞིག་ཡིན་ཞེས་བཤད།
བསམ་ཡུལ་ལས་འདས་པའི་མོས་མཐུན་མེད་པའི་ང་ཡི་གྲོས་འཆར་འདིར་ཀུན་གྱིས་
རྩོད་གླེང་ཀུན་ཁྱབ་ཅིག་བྱས་ཤིང་ལྷག་པར་དུ་ཁྱོ་ཤུག་གཉིས་ཀའི་ལྟ་བའི་རྩོད་གླེང་ནི
ཛ་དྲག་ཆེས་ཆེ་བ་ཡིན། འཇར་མན་གྱི་ཁྱོ་ཤུག་གཉིས་དང་དབྱི་ཐ་ལིའི་ཁྱོ་ཤུག་གཉིས་ཀ་
གང་ཡིན་ཡང “མཐོང་བ་ཙམ་གྱིས་སེམས་ཤོར་བ” ཟེར་བ་གླེན་གཏམ་དང་ཕལ་བའི་
བརྩམས་སྒྲུང་ནང་གི་མི་དྲན་དགུ་དྲན་ཞིག་ཏུ་མཐོང་བར་མ་ཟད། ཁོ་མོ་ཚོས་མཐོང་ཆུང་
གི་ཉམས་སྟོན་ཞིང་མི་ལ་བརྙས་བཅོས་བྱེད་པའི་རྣམ་པ་ཞིག་མངོན།
རྩོད་གླེང་འདི་ཟས་དཀར་ཡོལ་དང་པོ་འཐུངས་པ་ནས་མཐའ་མ་འཐུངས་པའི་བར་
མཇུག་མ་སྒྲིལ། དེའི་བརྒྱུད་རིམ་ནི་རླུང་འཚུབ་ཆར་དྲག་བབས་པ་དང་འདྲ་ཞིང་ད་ལྟ་
ཕེབས་མགྲོན་པོ་དེ་དག་རྒྱ་ཆེ་གཏིང་ཟབ་ཀྱི་གཏམ་བརྗོད་རྒྱུ་དང་རྩོམ་རྩལ་འདོན་པར་
བསྐྱར་དུ་ཞིབ་ཀྱིས་གླེང་དགོས་དོན་སྤུ་ཙམ་ཡང་མེད། མགྲོན་ཁང་གསོལ་ཅོག་གི་རྒྱུན་
གོམས་ཡོད། སྤྱིར་བཏང་གི་མིས་མཚམས་ལན་རེར་རྩོད་པ་བྱས་ནས་ཁོང་ཁྲོ་མེ་ལྟར་
འབར་ན་གཞི་འཛིན་ས་ནི་རྟག་པར་རྒན་པོའི་བཤད་རྒྱུན་ལྟ་བུ་ཞིག་དང་མང་ཆེ་བ་ནི་
བྲེལ་འཚུབ་གསེབ་ནས་བྱུང་རྒྱལ་དུ་བཤད་པའི་འོར་ལབ་ཉོག་བཤད་ཡིན། ང་ཚོའི་རྩོད་
གླེང་ནི་གློ་བུར་དུ་ཁ་ཕྱོགས་འགྱུར་ནས་འཕེལ་འགྲོ་བས་ཚིག་མཚོན་འདེབས་རེས་ཀྱི་
རྣམ་པར་གྱུར་ན་དེའང་གསལ་བཤད་བྱེད་དཀའ། ངས་བསམས་ན་ཁོང་ཁྲོ་ཆེན་པོ་འབྱུང་
རྐྱེན་ནི་སྐུ་ཞབས་གཉིས་ཀ་སེམས་འགུལ་ཐེབས་པས་རང་ཉིད་ཚོད་འཛིན་བྱེད་ཐབས་
བྲལ་ཏེ་རང་ཉིད་ཀྱི་ལྕམ་མོས་འདི་འདྲའི་ཀླད་མེད་རྒྱ་ཡན་གྱི་བྱ་བ་ཞིག་གཏན་ནས་
བསྒྲུབ་མི་སྲིད་ཅེས་གསེད་བཀྲོལ་བྱེད་པ་ནས་མགོ་བརྩམས་པ་ཡིན། ཡིན་ནའང་ཡིད་
ཕངས་པ་ཞིག་ནི་ཕོ་རྐྱང་གིས་སྟབས་ཁེལ་བྱུང་རྒྱལ་དུ་མོ་སེམས་གཡོ་འགུགས་བྱས་པའི་
དངོས་དཔེ་ཡིས་བུ་མོའི་སེམས་ཁམས་བརྡར་གཅོད་བྱེད་མཁན་གྱིས་ད་གཟོད་སྐད་ཆ་
འདི་བཤད་སྲིད་ཅེས་ང་ལ་བསྙད་པ་ལས་དེ་ལས་གོ་ཆོད་ཀྱི་བདེན་དཔང་ཞིག་ཁོ་ཚོས་
རྙེད་མ་ཐུབ། འདིས་ང་ལ་ཁོང་ཁྲོ་མི་སློང་བ་ག་ལ་སྲིད། འཇར་མན་གྱི་ལྕམ་མོ་དེས་འཕྲོ་
མཐུད་དེ་སློབ་གསོ་གཏོང་བའི་བཤད་སྟངས་ཤིག་གིས་འདི་འདྲའི་གནས་ལུགས་གསོན་
ཉམས་དོད་པོ་ཞིག་བཤད་བྱུང་སྟེ། འཇིག་རྟེན་སྟེང་དུ་བུད་མེད་རིགས་གཉིས་ཡོད། གཅིག་
ནི་ཚུལ་ལྡན་གྱི་བུད་མེད་དང་ཅིག་ཤོས་ནི་ལྷན་སྐྱེས་ཀྱི་འཆལ་མོ་ཡིན། མོའི་བསམ་པར་
ལྕམ་མོ་ཨང་ལི་ཨའེ་ཐེ་ནི་ཕལ་ཆེར་ཕྱི་མར་གཏོགས་པ་ཡིན། སྐབས་འདིར་བཟོད་པ་ལར་
ནས་བསྒོམས་མི་ཐུབ་པར་ངའི་ཁ་ཕོའང་ཇེ་ཆེར་གྱུར་ཏེ་འདི་ལྟར་བཤད། བུད་མེད་ཅིག་
གི་མི་ཚེའི་ཁྲོད་སྐབས་ལ་ལར་འདོད་བློའི་གཅུན་སྡོམ་གྱི་དབང་དུ་མི་ཚུད་ཅིང་། རང་
གིས་ཀྱང་ཧ་མི་གོ་བར་དཔོག་དཀའ་བའི་སྟོབས་ཤུགས་ཀྱིས་གཉའ་ཆག་པར་བྱས་པ་ནི་
དོན་དངོས་ཡིན་པ་མངོན་གསལ་རེད། འདི་ཉིད་ཨུ་ཚུགས་མཐར་སྐྱེལ་གྱིས་ཁས་མི་ལེན
པ་ནི་རང་ཉིད་ཀྱི་འཇོན་ནུས་ལ་སྐྲག་པ་དང་ང་ཚོའི་རང་གཤིས་སུ་གྲུབ་པའི་བགེགས་ཀྱི་
ཆ་ཤས་ལ་སྐྲག་སྟེ། ནང་སེམས་ཀྱི་དངངས་སྐྲག་རིགས་འདིར་འགེབ་སྲུང་བྱེད་འདོད་པ་
ཙམ་རེད། མི་ལ་ལས་རང་ཉིད་ནི་བསླུ་བྲིད་ཐེབས་སླ་བའི་མི་དེ་དག་ལས་བློ་བརྟན་ཞིང་
སྤྱོད་ལམ་ཡག་པ། དྭངས་གཙང་ཡིན་པར་རློམ་ནས་དགའ་ཞིང་བློ་བདེ་ཡོད། ཡིན་ནའང་
ངའི་བསམ་པར་བུད་མེད་ཅིག་གིས་གལ་སྲིད་རང་མོས་བག་ཕེབས་དང་སྤྲོ་སེམས་ཀྱིས་
བརྟས་ཏེ་རང་ཉིད་ཀྱི་འཇོན་ནུས་ལ་བསྟུན་ན། ནམ་རྒྱུན་དུ་མཐོང་བ་དེ་འདྲའི་རང་ཉིད་
ཀྱི་ཁྱོ་གའི་པང་བར་འཁྱུད་ཅིང་མིག་ཟུང་བཙུམས་ནས་རང་གི་ཁྱོ་གའི་མགོ་གཡོགས་པ་
དང་བསྡུར་ན་གཞུང་རྒྱུད་ཤིན་ཏུ་དྲང་བ་ཡིན། ངས་འདི་ལྟར་རགས་ཙམ་བཤད། ལབ་
གླེང་གི་ཁྲོད་ནས་ཁོང་ཁྲོ་ཇེ་ཆེ་ནས་ཇེ་ཆེར་གྱུར་ཏེ། གཞན་དག་གིས་སྙིང་ཉེ་བའི་ལྕམ་མོ་
ཨང་ལི་ཨའེ་ཐེར་ཚིག་མཚོན་འདེབས་ཚད་ཇེ་མང་དུ་གྱུར་ཅིང་། དེ་བཞིན་ངས་མོར་དག་
འབུད་བྱེད་འདོད་ཀྱི་སྤྲོ་བའང་ཆེ་རུ་འཕེལ། (དོན་དངོས་སུ་ངའི་ནང་སེམས་ཀྱི་བརྩེ་དུང་
ངོ་མ་ལས་བརྒལ་སོང་འདུག)ཁྱོ་ཤུག་འདི་གཉིས་ཀར་བཟུང་བའི་ངའི་སྤྲོ་སེམས་ནི་སློབ་
ཆེན་པའི་བཤད་ལུགས་ལྟར་ན་ཁྲོམ་བསྒྲགས་འགྲན་སློང་ཡིན། འཆམ་པོ་མཐུན་རྒྱུ་དེ་
ཙམ་མེད་པའི་ཁོ་ཅག་གིས་ད་ཆའང་དགྲ་ལ་མཉམ་སྡང་གི་ཚུལ་དུ་ང་ལ་རྒོལ་འཐབ་དྲག་
པོ་གཏོང་། ཏེན་མག་གི་བགྲེས་པོ་དེས་དགའ་ལྷང་ལྷང་གིས་འཛུམ་ཞིག་བསྟན་པར་མ་
ཟད། ལག་ཏུ་རྒྱུག་ཁྲ་ཞིག་བསྣམས་ནས་རྐང་གྲུག་འགྲན་སྡུར་ལ་ལྟ་བཞིན་པའི་ཤན་འབྱེད་
པ་ཞིག་དང་འདྲ་བར། གྲུ་མོས་ངེས་མེད་དུ་ཅོག་ཙེར་བརྒྱབ་ནས “ཉིད་ཀྱིས་རྣམ་འགྱུར་
ལ་མཉམ་ཞོག” ཅེས་ཐབས་མེད་དུ་བཤད་ཡོང་། འོན་ཀྱང་ཐེངས་རེ་རེར་ཡུད་ཙམ་རིང་
ལྷོད་ལ་འབབ་ངེས། སྐུ་ཞབས་ཤིག་ཅོག་ཙེའི་འགྲམ་དུ་གདོང་མདོག་དམར་པོར་གྱུར་ཏེ་
ཐེངས་གསུམ་ལ་ཡར་ལྡིང་བྱུང་བས་ཁོའི་ལྕམ་མོས་ཐབས་གང་ཡོད་ཀྱིས་ལྷོད་ལ་འབབ་ཏུ་
བཅུག བསྡུས་ནས་བཤད་ན། གལ་སྲིད་ལྕམ་མོ་གློ་བུར་གཏམ་བར་དུ་མ་འཚང་བ་ཡིན་
ན་སྐར་མ་བཅུ་ཡས་མས་ཀྱི་རྗེས་ང་ཚོའི་རྩོད་གླེང་དེ་འཛེམ་བག་མེད་པའི་འཛིང་རེས་ཀྱི་
སྒོ་ནས་མཇུག་སྒྲིལ་དགོས་ཀྱི་རེད། ཡིན་ནའང་ད་ལྟ་ཁ་འཛིང་དེ་རླབས་ཞི་བ་ལྟར་རིམ་
གྱིས་འཇགས་པར་གྱུར།
ལྕམ་མོ་ནི་ལོ་ན་བགྲེས་པའི་དབྱིན་ཇིའི་བགྲེས་མོ་ཞིག་ཡིན། མོའི་མགོ་ཡོངས་
དཀར་བོ་ཡིན་ཞིང་སྤྱོད་ལམ་ཡ་རབས་ཚུལ་དང་མཐུན་པས་འདེམས་བསྐོ་མ་བརྒྱུད་པར་
མཚན་འཛིན་འགོ་གཙོར་བསྐོས་པ་ཡིན། མོ་རང་རང་ཉིད་ཀྱི་འདུག་སྟེགས་སྟེང་ཀྲོང་
ངེར་འགྲེང་སྟེ་ཁ་གཅིག་ཀྱང་མི་གྲག མི་སུ་ལའང་འགྲོགས་བདེ་གཤིབ་བདེ་ཡིན་ཞིང་
ཧ་ཅང་སྤྲོ་སྣང་ལྡན་པའི་ངང་གཞན་གྱི་ཁ་བརྡར་རྣ་བ་མ་གཡེང་པར་ཉན། མོའི་རྣམ་
འགྱུར་བཟོ་ལྟ་ཁོ་ནས་བག་ཕེབས་པར་བྱེད་པ་དང་ཚུགས་ཀས་མི་སེམས་བདེ་རུ་འབབ་
ཏུ་འཇུག མོའི་རྒྱུད་ཀྱི་སྐུ་དྲག་གི་ཉམས་སྣང་ལས་བློ་སེམས་བདེ་ལ་སེམས་ཤུགས་བསྡུས་
པའི་སྤྱོད་ཚུལ་མཚར་བོ་ཞིག་མངོན་ཡོད། མོས་མི་སུ་ལའང་བར་ཐག་ངེས་ཅན་འཛིན་
ཅིང་། དེ་བཞིན་དུ་མི་རེ་རེར་བཤད་ཚོད་རན་པའི་དམིགས་བསལ་གྱི་མཛའ་སེམས་སྟོན་
པར་མཁས། མོ་རང་དུས་རྒྱུན་མེ་ཏོག་ལྡུམ་རར་བསྡད་དེ་དཔེ་ཆར་བལྟ་བ་ཡིན། སྐབས་
རེར་རོལ་མོ་དཀྲོལ་བ་ཙམ་ལས་མི་གཞན་དང་འབྲེལ་འདྲིས་བྱེད་པའམ་གཏམ་རིང་
འཐེན་བཞིན་པ་ཤིན་ཏུ་དཀོན། མི་ཚང་མས་མོ་ལ་དོ་སྣང་མི་བྱེད་ཀྱང་། མོས་ང་ཚོ་ཚང་
མར་དམིགས་བསལ་གྱི་ཟིལ་ཤུགས་བསྩོལ་ངེས། དཔེར་ན་ད་ལྟ་ནང་བཞིན་མོ་རང་ཐེངས
དང་པོར་ང་ཚོའི་ལབ་གླེང་གི་གྲས་སུ་ཞུགས་པར། ང་ཚོ་ཚང་མ་མ་གྲོས་གཅིག་མཐུན་
ངང་རང་ཉིད་ཀྱི་སྐད་མགོ་མཐོ་དྲགས་པ་དང་སྤྱོད་ཚུལ་ཚོད་འཛིན་མ་ཐུབ་པ་ལ་དོགས་
མི་བདེ་བའི་ཚོར་བ་སྐྱེས། ཏག་ཏག་སྐབས་དེར་འཇར་མན་གྱི་སྐུ་ཞབས་དེ་ཐོལ་གྱིས་
ཡར་ལངས་པ་དང་། སླར་ཡང་དལ་མོས་ཅོག་ཙེའི་འགྲམ་དུ་ཡོང་ནས་ཙོག་པས། བར་
གླགས་འདིར་མིས་བཟོད་བསྲན་དཀའ་བའི་ལྷིང་འཇགས་ཤིག་བྱུང་། ལྕམ་མོ་ཡིས་གོ་
སྐབས་འདིར་བསྟུན་ཏེ། བློ་ཡུལ་ལ་མ་ཤོང་བའི་ཚུལ་གྱིས་མགོ་བོ་བཀྱགས་ཏེ་དྭངས་ཤིང་
གསལ་བའི་སྐྱ་མདོག་གི་མིག་ཟུང་གིས་ང་ལ་སྐོར་ཉུལ་ཡུད་ཙམ་བྱས་རྗེས། མོ་རང་གི་
བྱེད་སྟངས་ཀྱིས་བརྗོད་གཞི་གླེང་མགོ་བརྩམས། རྣམ་འགྱུར་མངོན་པར་གསལ་ལ་དོན་དུ་
གནས་ཤིང་བཤད་སྟངས་བབ་བརླིང་ལྡན་ལ་ཁ་གསལ་བར “གལ་སྲིད་ངའི་གོ་བ་ནོར་
མེད་ན། ཁྱོད་ཀྱི་བསམ་པར་ལྕམ་མོ་ཨང་ལི་ཨའེ་ཐེ་སྟེ། བུད་མེད་ཅིག་ཉེས་པ་མེད་པར་
གློ་བུར་བྱུང་བའི་ཉེན་ཁར་ཚུད་ན། ཁྱོད་ཀྱི་བསམ་པར་དོན་རྐྱེན་ལ་ལར་འདི་འདྲའི་བུད་
མེད་ཅིག་གིས་ཆུ་ཚོད་གཅིག་གི་སྔོན་དུ་འབྱུང་སྲིད་གཏན་ནས་འདོད་མེད་སྙམ་པས།
མོས་དོན་རྐྱེན་འདི་དག་ལ་འགན་འཁུར་ཏུ་འཇུག་ཐབས་མེད། ཅེས་པའི་དོན་རེད་དམ།”
“ལྕམ་མོ་ལགས། ང་འདིར་ཡིད་ཆེས་བརྟན་པོ་འདུག”
“དེ་ལྟར་ཡིན་ན། ཀུན་སྤྱོད་ཤན་འབྱེད་གང་ཡིན་ཡང་དོན་སྙིང་སྤུ་ཙམ་མེད། ཀུན་
སྤྱོད་ཐད་ཀྱི་སྲོལ་འགལ་གང་ལའང་དག་སེལ་ཐོབ་སོང་བ་ཡིན། གལ་སྲིད་ཁྱོད་ཀྱིས་
འཇར་མན་པའི་བརྩེ་དུང་གི་དབང་དུ་གྱུར་པའི་ཉེས་པ་ནག་ཉེས་སུ་མི་བརྩི་བར་ཁས་
ཁྱོད་ཀྱི་ལེན་ན། རྒྱལ་ཁབ་ཀྱི་ཁྲིམས་འཛིན་ལས་ཁུངས་ལ་དགོས་པ་མ་མཆིས་པ་རེད་ཨང་། དོན་
དག་འདིའི་ཐད་དུ་སེམས་བཟང་དང་དགེ་སེམས་མཐོང་རྒྱུ་མང་པོ་མེད་ཀྱང་།
དགེ་སེམས་ཤིན་ཏུ་རྣམ་པར་དག་པས་ཧ་ལས་སུ་འཇུག” མོས་འཛུམ་གྲོལ་ལེར་སླར་ཡང་
ཚིག་གཅིག་བཤད། “ད་གཟོད་ཉེས་སྤྱོད་ལས་ཁྲོ་སེམས་བཙལ་ཅིང་དེ་ཉིད་བཀོལ་ནས
དག་འབུད་བྱས།” མོས་གཏམ་འདི་བཤད་དུས་སྐད་གདངས་དྭངས་ཤིང་གསལ་ལ་དགའ་
སྤྲོ་འཕེལ་བས་ང་ལ་བདེ་ཚོར་མི་དམན་པ་ཞིག་བྱིན། རང་དབང་མེད་པར་ཁོ་མོས་ང་རང་
ལ་དམིགས་ནས་བཤད་པའི་རྣམ་འགྱུར་ལ་ལད་མོ་བྱེད་དགོས་སོང་། དེ་བཞིན་དུ་རྩེད་མོ་
རྩེ་ཞོར་དང་ནན་ཏན་གྱིས “རྒྱབ་ཁབ་ཀྱི་ཁྲིམས་འཛིན་ལམ་ལུགས་ཀྱིས་བྱ་བ་རིགས་
འདིར་ཁྲུན་གཅོད་དུས་ང་ལས་ཤིན་ཏུ་དྲག་པ་ཐག་གིས་ཆོད། དེར་ཁ་ངོ་གང་ལའང་མ་
བལྟས་པར་ཡོངས་ཁྱབ་ཀྱི་ཡུལ་སྲོལ་སྲུང་བའི་འགན་འཁྲི་ལྡན། འགན་འཁྲི་ཡོད་རྐྱེན་
གྱིས་དེས་ཁྲིམས་ཆད་གཅོད་པ་ལས་གུ་ཡངས་སུ་གཏོང་མི་རུང་། ཡིན་ནའང་ང་མང་
ཚོགས་ཤིག་ཡིན་པའི་ཆ་ནས་ཧ་གོ་མི་ཐུབ། ང་རང་གིས་ཅིའི་ཕྱིར་ཞིབ་དཔྱོད་དཔོན་ཞིག་
གི་འགན་ཁུར་ན་མི་ཆོག་པར་གཟས་ནས་ལས་རིགས་དག་འབུད་ཁྲིམས་རྩོད་པ་ཞིག་བྱེད་
དགོས་སོང་ངམ། ང་ལ་མཚོན་ནས་བཤད་ན། གཞན་ལ་རྒྱུས་ལེན་པ་ནི་གཞན་ལ་ཁྲིམས་
གཅོད་པ་ལས་ཤིན་ཏུ་སྤྲོ་བ་འཕེལ” ཞེས་ལན་བཏབ།
ལྕམ་མོ་ཡི་དྭངས་གསལ་གྱི་སྐྱ་མདོག་གི་མིག་ཟུང་ཡུན་རིང་དུ་ཅེར་ནས་ཧད་དེ་
ཡོད། མོས་ངས་གང་བཤད་ཀྱི་དོན་རྩ་བ་ནས་ཧ་གོ་བཞིན་མེད་འདོད་སྙམ་ནས། ད་ཅིའི་
སྐད་ཆ་དག་སླར་ཡང་དབྱིན་སྐད་ཀྱི་ལམ་ནས་ཐེངས་གཅིག་བཤད་དགོས་སྙམ། ཡིན་
ནའང་མོས་མུ་མཐུད་དྲིས་ཤིང་ཤིན་ཏུ་གཟབ་ནན་གྱིས་ཁ་རྒྱུགས་ལེན་པ་དང་འདྲ་
བར “བུད་མེད་ཅིག་གིས་རང་ཉིད་ཀྱི་ཁྱོ་ག་དང་བྱིས་པ་གཉིས་ཀ་བསྐྱུར་ནས། གཞན་
རྗེས་སུ་འབྲངས་ན་ངས་མི་དེར་བརྩེ་བ་བཅངས་ཆོག་མིན་མི་ཤེས། ཁྱོད་ཀྱིས་དོན་འདི་ཐ་
ཤལ་བ་དང་སྐྱུག་མེར་བ་ཞིག་རེད་མི་འདོད་དམ། ལོ་ན་གཞོན་པར་རྩ་བ་ནས་བརྩི་མི་རུང་
བའི་བུད་མེད་ཅིག་གིས་རང་ཉིད་ཀྱི་བྱིས་པའི་མདུན་ལམ་ལ་བསམ་གཞིག་གཏོང་དགོས་
ཤིང་། རང་ཉིད་ལ་རང་གཅེས་རང་བཀུར་ཀྱང་བྱེད་འོས་པ་ལས་འདི་འདྲའི་འཆལ་སྤྱོད་
ལ་ཚུད་ག་ལ་རུང་། སྤྱོད་ལམ་ལ་དེ་འདྲའི་རང་གཅུན་མི་ཐུབ་པའི་བུད་མེད་ཅིག་ལ་ཁྱོད་
ཀྱིས་དངོས་གནས་གུ་ཡངས་སུ་གཏོང་ཕོད་དམ” ཞེས་ཟེར།
“ལྕམ་མོ། ངས་ཁྱོད་ལ་སླར་ཡང་ཐེངས་གཅིག་བརྗོད།” ངས་རང་གི་འདོད་ཚུལ་
གྱི་མཐའ་བསྐྱལ་བར་འདོད་དེ། “གྱོན་དོན་འདིའི་ནང་དུ་ངས་འདྲི་གཅོད་དང་ཁྲིམས་
གཅོད་བྱེད་རྒྱུ་མིན། ངས་ཁྱོད་ལ་རྦད་དེ་ཁས་བླངས་ཆོག་པ་ནི་སྔོན་ཏག་ཏག་ལ་ངས་
དངོས་དོན་འུད་བཤད་ཅིག་བྱས་ཡོད། སྙིང་རྗེ་བའི་ལྕམ་མོ་ཨང་ལི་ཨའེ་ཐེ་དཔའ་མོ་ཞིག་
མིན་ཞིང་། ཐ་ན་ཉེན་མཆོངས་པ་ཞིག་གི་གཤིས་རྒྱུད་ཀྱང་འཛོམས་མེད་ལ། དགའ་རོགས་
བསྒྲིག་པར་འཇོན་པོ་ཞིག་ཀྱང་རྩ་བ་ནས་མ་རེད། ངས་ཤེས་གསལ་ལྟར་ན། མོ་ནི་ཕལ་བ་
ཕལ་རྐྱང་གི་གཤིས་ཀ་གཉོམ་པོའི་བུད་མེད་ཙམ་ཞིག་ཡིན་པར་མ་ཟད། ངས་མོ་ལ་གུས་
སེམས་བཅངས་ཡོད། རྒྱུ་མཚན་ནི་མོ་ནི་རང་ཉིད་ཀྱི་འདོད་བློར་ཕྱོགས་ཕོད་པ་ཞིག་ཡིན།
འོན་ཀྱང་ང་ལ་དེ་བས་ཀྱང་བློ་འགྱོད་སྐྱེས་སུ་བཅུག་པ་སྟེ། མོ་རང་དེ་རིང་ངམ་ཁྲིགས་
ཁྲིགས་མེད་ན་སང་ཉིན་སྟབས་ཉེས་པ་ཐག་ཆོད་ཡིན་པས་སོ། །མོའི་སྤྱོད་སྟངས་ཤིན་ཏུ་
གླེན་རྟགས་ཚ་ཁར་རྔམ་ཞིང་མགྱོགས་དྲགས་ཀྱང་། དམན་སར་འགོད་པའམ་མཐོང་ཆུང་
བྱེད་མི་རུང་། ངས་དུས་དང་རྣམ་པ་ཀུན་ཏུ་འདོད་ཚུལ་འདི་ཉིད་བཟུང་ཡོད་དེ། མི་སུ་
ཞིག་ཡིན་ཡང་སྙིང་རྗེ་ཞིང་སྟབས་ཉེས་པའི་བུད་མེད་འདིར་མཐོང་ཆུང་བྱེད་པའི་དབང་
ཆ་མེད།”
“ཁྱོད་རང་ཉིད་ཀྱིས། ཁྱོད་ཀྱིས་ད་ལྟ་ད་དུང་སྔར་བཞིན་མོ་ལ་དེ་མཚུངས་ཀྱི་གུས་
སེམས་དང་བརྩི་བཀུར་བཅངས་ཡོད་དམ། གཅིག་ནི་ཉིན་སྔོན་མར་ཁྱོད་དང་མཉམ་དུ་
བསྡད་པའི་བརྩི་བཀུར་བྱ་ཡུལ་གྱི་བུད་མེད་ཅིག་ཡིན། ཅིག་ཤོས་ནི་ཁ་སང་ངོ་གཏན་ནས་
མི་ཤེས་པའི་སྐྱེས་པ་ཞིག་ལ་འགྲོགས་ཏེ་ཁྱོ་ག་བསྐྱུར་བའི་བུད་མེད་ཅིག་ཡིན། བུད་མེད་
འདི་གཉིས་ཀྱི་ཐད་དུ་ཁྱོད་ཀྱིས་རྩ་བ་ནས་ཁྱད་མི་འབྱེད་པ་ཡིན་ནམ།”
“ཁྱད་མི་འདུག ཁྱད་སྤུ་ཙམ་ཡང་མི་འདུག ཁྱད་གང་ཡང་མེད།”
“དངོས་གནས་འདི་ལྟར་ཡིན་ནམ།” མོ་རང་སེམས་འགུལ་ཐེབས་ཏེ་ཚོད་འཛིན་
མ་ཐུབ་པར་དབྱིན་སྐད་བཤད། གཏམ་ཧྲིལ་བོས་ཧ་ཅང་མཚར་ཉམས་དང་བཅས་མོར་
སེམས་འགུལ་ཐེབས། མོས་བསམ་བློ་ཡུད་ཙམ་བཏང་རྗེས་དྭངས་གསལ་གྱི་མིག་ཟུང་སླར་
ཡང་ང་ལ་ཐེངས་གཅིག་གཏད་དེ་སྐད་ཆ་འདྲི་འདོད་ཀྱི་རྣམ་འགྱུར་ཅིག་བསྟན།
“གལ་སྲིད་ཁྱོད་རང་སང་ཉིན་ལྕམ་མོ་ཨང་ལི་ཨའེ་ཐེར་ཕྲད་ཅིང་། མོས་ཉི་ཟི་ནས་
གཞོན་ནུ་དེའི་དཔུང་བར་འཇུས་ནས་འགྲོ་བཞིན་པ་མཐོང་ན། ཁྱོད་ཀྱིས་ད་དུང་འཚམས་
འདྲི་བྱེད་རྒྱུ་ཡིན་ནམ།”
“དེ་བཤད་དགོས་སམ།”
“སྔར་བཞིན་མོར་ཁ་ཡ་བྱེད་རྒྱུ་ཡིན་ནམ།"
“དེ་ནི་ལོས་བྱེད།”
“ཁྱོད་ཀྱིས་གལ་ཏེ་ཁྱོད་གལ་ཏེ་ཁྱོད་རང་གཉེན་བསྒྲིགས་ཟིན་པ་ཞིག་
ཡིན་ན། འདི་འདྲའི་བུད་མེད་ཅིག་དོན་དག་ཅི་ཡང་མ་བྱུང་བ་ནང་བཞིན་ཁྱོད་ཀྱི་ལྕམ་
མོར་ངོ་སྤྲོད་རྒྱུ་ཡིན་ནམ།”
“དེ་ནི་ལོས་བྱེད།”
“ཁྱོད་ཀྱིས་དངོས་གནས་འདི་ལྟར་བྱེད་སྲིད་དམ།” མོས་ཡང་དབྱིན་སྐད་བཤད་
བྱུང་། སྐད་གདངས་ལས་དོགས་པ་དང་མཚར་སྣང་གིས་ཁེངས་ཡོད།
“ངས་འདི་ལྟར་བྱེད་པ་ཐག་ཆོད་ཡིན།” ངས་ཀྱང་བསམ་བཞིན་དབྱིན་སྐད་ཀྱིས་
ལན་བཏབ།
ལྕམ་མོ་ཡིས་ཁ་མ་གྲག མོས་ཕལ་ཆེར་བསམ་བློ་གཏོང་གང་ཐུབ་བྱེད་བཞིན་འདུག
གློ་བུར་དུ་མོས་ང་ལ་ཅེ་རེར་བལྟས་ཏེ། ཧ་ལམ་རང་ཉིད་ཀྱི་དཔའ་སྤོབས་ལ་ཡ་མཚན་པ་
དང་འདྲ་བར། “ངས་དེ་ལྟར་བྱེད་སྲིད་དམ་མི་སྲིད་པ་ངས་མི་ཤེས། ཁྲིགས་ཁྲིགས་མེད་
ན་ངས་ཀྱང་དེ་ལྟར་བྱེད་སྲིད” ཅེས་བཤད་བཞིན་དུ་མོས་མཚོན་ཐབས་བྲལ་བའི་བབ་
བརླིང་གི་རྣམ་འགྱུར་ཞིག་སྟོན་བཞིན་ཡར་ལངས་ཏེ། མཛའ་བརྩེའི་ངང་ལག་པ་ངའི་
ཕྱོགས་སུ་བསྲིངས། དབྱིན་ཇི་པ་ཁོ་ནས་ད་གཟོད་བྱེད་སྟངས་འདིས་ཆེས་མཐའ་མཇུག་
གི་ལབ་གླེང་མཇུག་སྒྲིལ་བར་མཁས་ཤིང་། འཚབ་འཚུབ་ཀྱིས་བཟོས་པའི་གུས་མིན་མི་
འབྱུང་བ་བྱེད། མོའི་ཤུགས་རྐྱེན་གྱིས་ང་ཚོ་གསོལ་ཅོག་འགྲམ་གྱི་མི་རྣམས་འགྲིག་པོ་
མཐུན་པོར་གྱུར་ཏེ། ཀུན་གྱིས་སེམས་གཏིང་ནས་མོར་བཀའ་དྲིན་ཞུ་བཞིན་ཡོད། ང་ཚོས་
ད་ཅི་ད་དུང་ཕན་ཚུན་ལ་ཁྲོ་མིག་བགྲད་པ། ད་ནི་ཧ་ཅང་འཛེམ་དོགས་ཀྱིས་གུས་ཉམས་
སྟོན་བཞིན། འཇིགས་ཤིང་བློ་འཚབ་ཆེ་བའི་ངང་ཚུལ་དེ་ཀུ་རེ་རྩེད་མོའི་ཚིག་འགས་ལྷོད་
འཇགས་སུ་བཏང་།
ང་ཚོའི་རྩོད་གླེང་མཐའ་མར་མོ་ལ་བྱམས་པའི་ཚུལ་གྱིས་མཇུག་སྒྲིལ་ནའང་། དེ་
དུས་ཀྱི་ཛ་དྲག་ཆེ་བའི་ཁྲོ་བ་དེས་རྩོད་ཟླ་དང་ངའི་བར་ཐག་ཇེ་རིང་དུ་སོང་། འཇར་མན་
གྱི་བཟའ་ཟླ་དེ་གཉིས་ཀྱི་རྣམ་འགྱུར་ཇེ་ཡག་ལ་སོང་ཞིང་། དབྱི་ཐ་ལིའི་བཟའ་ཟླས་རྗེས་
མའི་ཉིན་འགའི་ནང་ཁོང་ཁྲོ་ཟ་བའི་འཕྱ་སྨོད་ཀྱི་བཤད་སྟངས་ཀྱིས་ང་ལ “ལྕམ་མོ་ཨང་
ལི་ཨའེ་ཐེའི” གནས་ཚུལ་འདྲ་ཨེ་གོ་ཞེས་ཡང་ཡང་དྲིས། ང་ཚོའི་བཤད་སྟངས་ཞི་ལྷོད་
གཉིས་ལྡན་གྱི་སྤྱོད་ཚུལ་ཡིན་ཡང་། འོན་ཀྱང་གསོལ་ཅོག་སྒང་ནས་དེ་སྔོན་གྱི་ཕན་ཚུན་
ལ་ཡིད་རྟོན་དང་ཚད་བཀག་མེད་པའི་སྙིང་ཉེའི་འབྲེལ་བ་དེ་ལྡོག་ཐབས་མེད་པར་ཚད་
ངེས་ཅན་ཞིག་ནས་གཏོར་བརླག་ཐེབས།
རྩོད་གླེང་དེའི་རྗེས་ནས་བཟུང་། ལྕམ་མོ་ང་ལ་མཛའ་ཞིང་བརྩེ། དེ་དང་བསྡུར་ཚེ།
སྐབས་དེར་ངའི་རྩོད་ཡ་དེ་དག་གིས་ང་ལ་འཕྱ་སྨོད་ཀྱི་རྣམ་འགྱུར་གྲང་ཤུར་ཤུར་མངོན།
ཁོ་མོ་ནམ་རྒྱུན་བག་འཁུམ་ནས་ཟ་མ་ཟ་བའི་སྐབས་སུ་མ་གཏོགས་ཁ་བརྡ་གཅིག་ཀྱང་འདྲ།
མི་བྱེད་མོད། ད་བར་གོ་སྐབས་མང་པོ་བཙལ་ཏེ་ལྡུམ་རའི་ནང་དུ་ང་ལ་འཚམས་འདྲི་བྱེད་
ཅིང་། ཐ་ན་ངའི་བཤད་འདོད་པ་ནི་གོ་སྐབས་བཙལ་ནས་ང་ལ་དེ་ལས་ལྷག་པའི་བྱམས་
སྐྱོང་བྱས་པ་ཡིན་པས། མོ་དུས་རྒྱུན་སྣང་བ་བླ་ན་མཐོ་ཞིང་རྣམ་འགྱུར་གཟབ་ནན་ཡིན་
པས། སྒེར་གྱི་གླེང་མོལ་ཞིག་བྱས་པ་དེ་གཞན་ལས་ལྷག་པའི་དྲིན་གྱིས་བསྐྱངས་པ་དང་
ངོ་མ་དྲང་བོར་བཤད་ན། མོས་ང་བཙལ་པ་ནི་བསམ
མོས་ང་བཙལ་པ་ནི་བསམ་གཟས་ནས་བཙལ་བ་ཡིན་ལ།
གོ་སྐབས་ཡོད་ཚད་སྤྱད་དེ་ང་ལ་ཁ་བརྡ་གློད་པ་མ་ཟད། སྒྲུབ་པ་འདི་འདྲའི་མངོན་གསལ་
ཡིན། གལ་སྲིད་མོ་རང་སྐྲ་ལོ་དཀར་པོར་གྱུར་པའི་རྒན་མོ་ཞིག་མིན་ཚེ། ངས་དངོས་
གནས་མི་དྲན་དགུ་དྲན་བྱེད་སྲིད། ང་ཚོས་ཁ་བརྡ་བྱས་མ་ཐག གླེང་གཞིའི་མགོ་རྩོམ་
ས་ལྕམ་མོ་ཨང་ལི་ཨའེ་ཐེའི་སྟེང་ལ་མ་སོང་ཐབས་མེད་དུ་གྱུར། ལྕམ་མོ་ཡིས་རང་ཚོད་
མི་ཟིན་པའི་བུད་མེད་འདི་ལ་ཕུགས་འདུན་མི་བརྟན་པ་དང་ཁ་ཡང་སྤྱོད་ཡང་མ་ཞིག་
ཡིན་པར་ལེ་བདའ་བྱས་ཏེ། དེའི་ཁྲོད་ནས་སྤྲོ་སྣང་མཚར་པོ་ཞིག་ཐོབ་ཐབས་བྱེད། དེ་དང་
ཆབས་ཅིག་ཏུ་ངས་སེམས་ཐག་ཆོད་པོས་འཇོ་སྒེག་ཞི་འཇམ་གྱི་བུད་མེད་དེ་སྙིང་རྗེ་པ་
མཐོང་ཞིང་། འཇིག་རྟེན་ཐོག་གི་བྱ་དངོས་གང་ཞིག་ཡིན་རུང་ཚང་མས་ངའི་དང་པོ་ཉིད་
ཀྱི་རེ་འདུན་དེ་སྒྱུར་ཐབས་མེད་པ་མཐོང་བས། མོ་ངའི་བརྟན་ཞིང་བློ་ཐག་རྦད་ཆོད་ཀྱི་
རྣམ་འགྱུར་དེ་ལ་སེམས་གཏིང་ནས་དགའ་བཞིན་ཡོད། མོས་ངེད་གཉིས་ཀྱི་སྐད་ཆ་འདིའི་
ཕྱོགས་སུ་ཡང་ཡང་ཁྲིད་དེ། མཐའ་མར་ང་རང་ཉིད་ཀྱིས་ཀྱང་འདི་འདྲའི་ཡ་མཚན་ཆེ་
བའི་ཨུ་ཚུགས་ཞིག་གང་ལས་ཐོན་པ་རྟོགས་མ་སོང་། དོན་ངོ་མར་ངས་གང་གི་ཕྱོགས་ནས་
དེ་ལ་འདང་རྒྱག་ན་བཟང་ངམ།
འདི་ལྟར་ཕལ་ཆེར་ཉིན་ལྔ་དྲུག་ཙམ་འགོར། མོས་ཚིག་གཅིག་ཀྱང་ཕྱིར་ཤོར་མ་སོང་།
འདི་འདྲའི་ཁ་བརྡ་མོར་མཚོན་ན་གལ་འགངས་ཆེ་མོད། ཡིན་ཡང་དོན་དག་ངོ་མ་འདི་
འདྲ་ཡིན་པ་ངས་གསལ་བོར་མཐོང་སོང་། འཆམ་འཆམ་དུ་འགྲོ་བའི་སྐབས་ཤིག ངས་
འདི་ལྟར་ངག་ནས་ཚིག་གཅིག་ཤོར་སོང་སྟེ། ང་རང་འདིར་སྡོད་པའི་དུས་ཚོད་མང་པོ་མི་
འདུག གནངས་ཉིན་འགྲོ་རྩིས་ཡོད། སྐབས་འདིར་མོའི་ནམ་རྒྱུན་འཇམ་ཞིང་བག་བྲོ་བའི་
གདོང་ལ་གློ་བུར་དུ་འཚུབ་ཆ་ལངས་པའི་རྣམ་འགྱུར་ཞིག་བསྟན་ཏེ། མོའི་སྔོ་ཞིང་སྐྱ་བའི་
མཚོ་ཆུ་དང་འདྲ་བའི་མིག་ཟུང་ལ་སྤྲིན་ནག་གི་ཡོལ་བ་ཞིག་གཡོ་བ་བཞིན་བཤད་རྒྱུར།
“ངོ་མས་ཕངས་པ་ལ། ངས་ད་དུང་སྐད་ཆ་མང་པོ་ཁྱོད་ལ་བཤད་བསམ་ཡོད།” དུས་དེ་
ཉིད་ནས་བཟུང་། མོའི་སེམས་ནི་ཟིང་ཟིང་ཡམ་ཡོམ་དུ་གྱུར་ཅིང་། མོས་སྐད་ཆ་བཤད་
སྐབས་དོན་དག་གཞན་པ་ཞིག་ལ་འདང་རྒྱག་བཞིན་པ་ཚོར་ཐུབ་ལ། དེའི་དོན་དུ་བརྗེད་
མེད་དུ་སེམས་ཤུགས་ཡེངས་པར་བྱེད། མཐར་འདི་འདྲའི་བླ་སྲོག་བོར་བ་འདྲ་བའི་རྣམ་
འགྱུར་གྱིས་མོའང་དོགས་མི་བདེ་བར་གྱུར་ཏེ། གློ་བུར་དུ་ཁུ་སིམ་མེར་བསྡད་ནས། ལག་
པ་ངའི་ཕྱོགས་སུ་སྣང་མེད་དུ་བསྲིང་སྟེ་བཤད་རྒྱུར། “ངས་བལྟས་ན། ཁྱོད་ལ་ཅི་ཞིག་
བཤད་རྒྱུ་ཡིན་པ་གསལ་བོར་བཤད་མི་ཐུབ་པས། འཕྲིན་ཡིག་ཅིག་བྲིས་ན་བཟང” ཞེས་
མགྱོགས་མྱུར་གྱིས་མགྲོན་ཁང་གི་ཕྱོགས་སུ་སོང་། གོམ་འགྲོས་མྱུར་བ་ནམ་རྒྱུན་ངས་
མཐོང་བ་དང་གཏན་ནས་མི་མཚུངས།
དངོས་གནས་ཉིན་དེའི་དགོང་ཇའི་སྔོན་ལ། ངའི་ཁང་བའི་ནང་དུ་འཕྲིན་ཞིག་མཐོང་
སོང་། དེ་ནི་མོས་མགྱོགས་བྲིས་བྱས་པའི་ཡིག་གཟུགས་རེད། ཕངས་སེམས་སྐྱེ་བ་ཞིག་
ལ་ངས་གཞོན་དུས་ཀྱི་འཕྲིན་ཡིག་ཉར་ཚགས་མ་བྱས་པས། འཕྲིན་ཡིག་འདིའི་མ་ཡིག་
དྲངས་ཐབས་བྲལ། ནང་དོན་གཙོ་བོ་ང་ལ་མོའི་འཚོ་བའི་ཁྲོད་ཀྱི་དོན་དག་འགའ་ཤས་
བཤད་ཆོག་མིན་དྲིས་ཡོད། མོས་བྲིས་པའི་བར་བཅུག་ཚན་པ་དེ་ནི་རྒྱང་ཐག་རིང་བའི་
འདས་དོན་ཞིག་ཡིན་པ་དང་། དོན་དངོས་ཐོག་ཁོ་མོའི་ད་ལྟའི་འཚོ་བ་དང་འབྲེལ་བ་མེད་
དེ། ང་རང་གནངས་ཉིན་འགྲོ་དགོས་པ་དེས། མོ་རང་ཁ་གྲག་ཏུ་བཅུག་ནས། ལོ་ངོ་ཉི་ཤུའི་
རིང་སེམས་ལ་ཉར་ནས་མོ་ལ་མནར་གཅོད་གཏོང་བཞིན་པ་དང་བརྗེད་དཀའ་བའི་དོན་
དག་ང་ལ་ལྷུག་པོར་བརྗོད་བྱུང་། གལ་ཏེ་འདི་ལྟ་བུའི་ཁ་བརྡ་ཐེངས་གཅིག་གིས་ང་རང་ཡ་
མཚན་མི་སྐྱེས་ན། མོས་ང་ལ་དུས་ཚོད་གཅིག་གི་ཞལ་འཛོམས་བྱེད་པར་རེ་བ་བཏོན།
ངས་འདི་ནས་འཕྲིན་ཡིག་འདིའི་ནང་དོན་ཁོ་ན་ཟིན་བཀོད་བྱས་པ་ཡིན། འཕྲིན་
ཡིག་འདིས་དང་ཐོག་ང་ལ་སྤྲོ་བ་མི་དམན་པ་ཞིག་བྱིན། དེ་ནི་དབྱིན་ཡིག་གི་འཕྲིན་ཞིག་
ཡིན། འདི་ཙམ་གྱི་ངོས་ནས་འཕྲིན་ཡིག་ཧ་ཅང་ཞིབ་གསལ་ལྡན་པ་དང་སེམས་ཐག་ཆོད་
པོ་ཡོད། འོན་ཀྱང་ང་ལ་འཕྲིན་ལན་ཤོག་ཟེར་བར། སྨྱུ་གུ་ཤོག་ངོས་སུ་འཛུགས་དཀའ།
ངས་མ་ཕྱི་ཐེངས་གསུམ་ལ་བྲིས་རྗེས། ད་གཟོད་འཕྲིན་ལན་འབྲི་ཐུབ་སོང་།
“ཁྱོད་ཀྱིས་ང་ལ་དེ་འདྲའི་ཡིད་ཆེས་པར། ངའི་སེམས་ལ་གཟི་བརྗིད་ཀྱིས་ཁེངས།
གལ་སྲིད་ཁྱོད་ཀྱིས་ང་ལ་དྲང་མོར་ལན་འདེབས་པའི་རེ་བ་ཞུས་ན། ངས་དེ་ལྟར་བསྒྲུབ་རྒྱུ་
ཁས་ལེན་བྱེད། ང་ལ་ཤོད་དང་། ཁྱོད་ཀྱིས་བཤད་འདོད་པ་ཕན་ཆད་ནས། ངས་ཁྱོད་ལ་རེ་
བ་དེ་ལས་མང་པོ་ཞུ་མི་རུང་བ་ལྟ་ཅི་སྨོས། འོན་ཀྱང་བཤད་པའི་སྐབས་སུ་ཁྱོད་རང་ཉིད་
དམ་ང་ལ་དྲང་པོ་དྲང་བཞག་གིས་བཤད་དགོས། ཁྱོད་ཀྱིས་ང་ལ་ཡིད་ཆེས་བྱོས་དང་། ངས་
ཁྱོད་ཀྱི་ཡིད་ཆེས་གཟི་བརྗིད་ཅིག་ཏུ་བལྟ་སྲིད།”
ཤོག་བྱང་འདི་དགོང་མོ་དེར་མོའི་ཁང་བ་ནང་འཕངས་པ་ཡིན་ལ། ཉིན་གཉིས་པའི་
སྔ་དྲོར་ངས་འཕྲིན་ལན་མཐོང་སོང་།
“ཁྱོད་ཀྱིས་གསུངས་པ་གཅིག་ཀྱང་འཆུག་མེད། སྐད་ཆ་ངོ་མ་ཕྲན་ཙམ་མ་གཏོགས་
མི་བཤད་ན་རིན་ཐང་མི་ལྡན་ཞིང་། གནས་ཚུལ་ངོ་མ་ཡོངས་རྫོགས་བཤད་ན་ད་གཟོད་
དོན་སྙིང་ལྡན། ངས་ཧུར་ཐག་གིས་ཁྱོད་དང་ང་རང་སུ་ཡིན་ཡང་སྦ་གསང་གང་ཡང་མེད་
པ་ཞིག་བྱ། ཁྱོས་དགོང་ཇ་འཐུང་རྗེས་ངའི་ཁང་བར་ཡོང་རོགས་ང་རང་ལོ་དྲུག་ཅུ་རེ་
བདུན་ལ་སླེབས་འདུག ཁུངས་མེད་གཏམ་ཡན་གང་ལའང་མི་སྐྲག་པས། མེ་ཏོག་ལྡུམ་
རའི་ནང་གི་མིའམ་ཉེ་འགྲམ་གྱི་མི་སུ་ཡིན་རུང་། ངས་གཅིག་ལའང་ཁ་གྲག་ཐབས་མེད།
ཁྱོད་ཀྱིས་ང་ལ་ཡིད་ཆེས་བྱོས་དང་། འདི་འདྲའི་ཆོད་སེམས་ཡོད་པ་སླ་མོ་མིན།”
ཉིན་མོར། ང་ཚོ་ཟ་མ་ཟ་བའི་སྐབས་སུ་ཕྲད་མྱོང་ལ་གུས་གུས་ཞུམ་ཞུམ་གྱིས་འབྲེལ་
བ་མེད་པའི་དོན་དག་འགའ་བཤད། འོན་ཀྱང་ཟས་ཚར་རྗེས་མེ་ཏོག་ལྡུམ་རའི་ནང་། མོས་
ང་མཐོང་མ་ཐག་ཏུ་གཞའ་བ་དང་། ངོ་མདོག་འགྱུར་ནས་འཚུབ་ཆ་ལངས། སྐྲ་ལོ་དཀར་པོ་
ཅན་གྱི་རྒན་མོ་དེ་ངོ་ཚ་བའི་གཞོན་ནུ་མ་ཞིག་དང་འདྲ་བར་གཡས་གཡོན་དུ་གསོམ་སྡོང་
སྐྱེས་པའི་བགྲོད་ལམ་སྟེང་འབྲོ་བཞིན་པ་མཐོང་བ་ན། ང་རང་དངོས་ནས་ཁ་སྐྱེངས་ཤིང་
སེམས་འགུལ་ཡང་ཐེབས།
ནུབ་མོར། དུས་བཅད་ལྟར་ང་སོང་སྟེ་སྒོ་བརྡུངས། སྒོ་འཕྲལ་མར་ཕྱེ་སོང་། ཁང་བའི་
ནང་མུན་འཐིབས་ཤིང་། ཅོག་ཙེའི་སྟེང་གི་གློག་སྒྲོན་ཆུང་ཆུང་ཁོ་ནས་འོད་སྐྱ་སེར་ཞིག་
མུན་པས་ཁེབས་པའི་ཁང་བར་ཁྱབ། ལྕམ་མོ་ལྷོད་ཤ་དོད་པོར་ང་སར་ཡོང་སྟེ། ང་རང་
རྐུབ་སྟེགས་སྒོར་དབྱིབས་ཕྱེད་ཅན་གྱི་སྟེང་སྡོད་དུ་བཅུག་པ་དང་། མོ་རང་ངའི་ཁ་གཏད་
དུ་བསྡད། ཕར་བལྟས་ན་མོས་བསམ་གཟས་ནས་བཀོད་སྒྲིག་བྱས་པ་འདྲ་མོད། མ་བསམ་
ས་ནས་སྐད་ཆ་ཤོད་མཁན་མེད་པའི་ཚུལ་འདི། མོའི་བསམ་འདུན་དང་ཡོངས་སུ་འགལ་
སོང་བ་མངོན་གསལ་རེད། སྐད་ཆ་ཤོད་མཁན་མེད་པ་འདི་ཁོ་མོས་སེམས་ཐག་གཅོད་མ་
ཐུབ་པས་རེད། དུས་ཚོད་ཇི་ལྟར་འགྱངས་ན། ངས་དེ་ལྟར་རྨོངས་ཚོད་ཀྱིས་སྐད་ཆ་བཤད་
ནས་ལྷིང་འཇགས་འདི་གཏོར་མི་འདོད་དེ། རྒྱུ་མཚན་ནི་འདིར་བློ་ཕུགས་བརྟན་པོ་ཞིག་
གིས་འཕག་འཚག་བྱེད་མུས་ཀྱིས། འགོག་ཤུགས་ཆེན་པོ་ཞིག་སེལ་གང་ཐུབ་བྱེད་ཀྱིན་
ཡོད། འོག་གི་ངལ་གསོ་ཁང་ལས་གསལ་ལ་མི་གསལ་བའི་ལྦེར་ཙི་ཞབས་བྲོའི་སྒྲ་དབྱངས་
ཆད་མ་མཐུད་ཅིག་གྲག་ཡོང་། ངས་བློ་རྩེ་བསྒྲིམས་ཤིང་རྣ་བ་མ་གཡེང་བར་ཉན་ཏེ་ཁུ་སིམ་
གྱིས་བཟོས་པའི་ལྗིད་ཏིག་ཏིག་གི་གནོན་ཤུགས་ཇེ་ཆུང་དུ་གཏོང་འདོད། མོས་ཧ་ལམ་སྡུག་
བསྔལ་དང་བཅས་ཁུ་སིམ་གྱིས་བཟོས་པའི་རྒྱུན་ལྡན་མ་ཡིན་པའི་འཚུབ་ཆ་ལངས་པ་
ཚོར་བྱུང་བས། མོས་གློ་བུར་དུ་སེམས་ཤུགས་བསྐྱེད་དེ་ཡར་ལངས་ནས། དེ་འཕྲལ་ཁ་གྲག་
སྟེ་སྐད་ཆ་བཤད།
“ཚིག་མགོ་མ་དེ་ཁ་ནས་འབུད་དཀའ། ཉིན་གཉིས་ཀྱི་རིང་ངས་རྒྱུན་པར་སྐད་ཆ་
གསལ་བོར་བཤད་རྒྱུར་གྲ་སྒྲིག་བྱས་པ་མ་ཟད། སྐད་ཆ་དྲང་མོ་བཤད་འདོད། ངས་དེ་ལྟར་
བསྒྲུབ་ཐུབ་པར་སྨོན། ངས་ཅི་མི་སྙམ་པར་དོན་དག་དེ་ཇི་མ་ཇི་བཞིན་དུ་ཁྱོད་ལ་བཤད་
པའམ་མི་ཆ་མེད་ཅིག་ལ་བཤད་ན། ཁྱོད་ཀྱིས་དང་ལེན་བྱེད་མི་ཐུབ་ནའང་ཐང་། འོན་ཏེ་
ངས་དུས་དང་རྣམ་པ་ཀུན་ཏུ་དོན་འདི་རྐྱང་རྐྱང་བསམ་གྱིན་ཡོད། ཁྱོད་ཀྱིས་ང་ལྟ་བུ་མི་
རྒན་པ་ཞིག་གིས་བཤད་པའི་སྐད་ཆ་ལ་ཡིད་ཆེས་ན་ཆོག་སྙམ། མི་ཞིག་གིས་ཚེ་གང་བོར་
མི་ཚེའི་ཁྲོད་ཀྱི་ཉིན་གཅིག་ཁོ་ན་ཙམ་ལ་བལྟས་ན་བཟོད་པར་དཀའ་བ་ཞིག་ཡིན་པས།
ངས་ཁྱོད་ལ་བཤད་འདོད་པའི་དོན་དག་འདི། ངའི་མི་ལོ་དྲུག་ཅུ་རེ་བདུན་གྱི་ཚེ་སྲོག་ཁྲོད་
ཀྱི་དུས་ཚོད་ཉེར་བཞི་ནང་བྱུང་བ་ཡིན། ངས་དུས་རྒྱུན་རང་སེམས་རང་གིས་གསོས་ནས།
སྨྱོ་བའི་ཚད་ལ་སླེབས་པ་སྟེ། ངས་རང་ལ། མི་ཚེ་ཁྲོད་ཁུངས་ལུང་མེད་པའི་དོན་དག་ཅིག་
བསྒྲུབ་སོང་ན། དེའང་དོན་དག་ཆེན་པོ་ཞིག་མིན་ཡང་། ཁྱོད་རང་ང་ཚོས་རྟོགས་དཀའ་
བའི་མཚན་ཉིད་བཀོལ་ཏེ་གཞུང་དྲང་གི་དངོས་པོར་ཚད་འཇལ་བྱེད་པ་ལས་ཐར་ཐབས་
མེད། ཐེངས་སྔོན་མར་ཁྱོད་ཀྱིས་སེམས་གནད་དུ་ཕབ་སྟེ་ལུགས་མཐུན་སྒོས་ལྕམ་མོ་ཨང་
ལི་ཨའེ་ཐེའི་དོན་རྐྱེན་གླེང་བས། སྐབས་དེར། ངའི་སེམས་སུ་གལ་ཏེ་ངས་སེམས་ཐག་
བཅད་ནས། མི་སུ་ཞིག་ལ་འཛེམ་དོགས་ཅི་ཡང་མེད་པར་ངའི་མི་ཚེ་ཁྲོད་ཀྱི་ཉིན་དེ་གླེང་
ན། དོན་སྙིང་སྤུ་ཙམ་མེད་པའི་ཕྱིར་དྲན་གྱི་ཀློང་དུ་ཚུད་པ་དང་ཚར་རྒྱུ་རྫོགས་རྒྱུ་མེད་
པར་རང་ཉིད་ལ་ལེ་བདའ་བྱེད་པ་མཚམས་འདི་ནས་མཇུག་སྒྲིལ་ཆོག གལ་ཏེ་ང་རང་
དབྱིན་ཇི་རྒྱལ་ཁབ་ཀྱི་ཆོས་ལུགས་ལ་དད་མོས་བྱེད་མཁན་ཞིག་མིན་པར། གནམ་བདག་
ཆོས་ལུགས་ཀྱི་རྗེས་འཇུག་པ་ཞིག་ཡིན་ན། ངས་སྔ་མོ་ནས་འགྱོད་བཤགས་ཀྱི་གོ་སྐབས་
ཤིག་སྤྱད་དེ་སྦ་གསང་ཡུན་རིང་བྱས་པའི་དོན་དག་འདི་བཤད་དེ་གཞན་པས་བཟོད་
བསྒོམ་བྱེད་དུ་འཇུག་འདོད། འོན་ཀྱང་ང་ཚོ་ལ་འདི་འདྲའི་སེམས་གསོ་མི་ཐོབ་པས། དེ་
རིང་ངས་ཚོད་ལྟ་ཁྱད་མཚར་བ་ཞིག་བྱས་ཏེ། ཁྱོད་ལ་ཡོད་ཚད་བཤད་ནས་རང་ཉིད་
འཆིང་བ་ལས་ཐར་འདོད། ཡོད་ཚད་ཡ་མཚན་ཞིག་ཡིན་པ་ངས་ཤེས་ཀྱང་། ཁྱོད་ཀྱིས་ཐེ་
ཚོམ་སྤུ་ཙམ་ཡང་མི་བྱེད་པར་ངའི་བསམ་འཆར་དང་ལེན་བྱས་པས། ངས་ཁྱེད་ལ་བཀའ་
དྲིན་ཆེ་ཞུ།”
ངས་ཁྱོད་ལ་བཤད་མྱོང་། ངའི་འཚོ་བའི་ཁྲོད་ཀྱི་ཉིན་གཅིག་ཁོ་ན་དེ་བརྗོད་
འདོད་དེ། གཞན་པ་ཚང་མར་དོན་སྙིང་གང་ཡང་མི་ལྡན་པས། གཞན་གྱིས་ཉན་ན་བྲོ་བ་
མེད། ང་རང་ལོ་ཞེ་གཉིས་སུ་སོན་བར་དུ། ངའི་འཚོ་བར་གོམས་སྲོལ་གྱི་རྒྱུན་སྲོལ་ལས་
གོམ་པ་གཅིག་ཀྱང་བརྒལ་མྱོང་མེད། ངའི་ཕ་མ་གཉིས་ནི་སུའུ་ཀེ་ལན་གྲོང་གསེབ་ཀྱི་མི་
དྲག་ཕྱུག་པོ་ཞིག་ཡིན་ལ། ང་ཚོར་བཟོ་གྲྭ་ཆེན་པོ་འགའ་ཤས་དང་ས་ཞིང་མང་པོ་ཡོད་
པས། གྲོང་གསེབ་སྐུ་དྲག་གི་འཚོ་བ་རོལ་བཞིན་ཡོད། ལོ་གཅིག་གི་ནང་དུས་ཚོད་མང་
ཆེ་བ་གཞིས་ཀར་རོལ་ཅིང་། དགུན་ཁར་ལུན་ཏུན་དུ་བསྡད་ཡོད། ལོ་བཅོ་བརྒྱད་སྟེང་།
ངས་སྤྱི་ཚོགས་ཀྱི་འབྲེལ་བ་བརྒྱུད་ནས་ངའི་ཁྱོ་ག་ངོ་ཤེས། ཁོ་ནི་མིང་གྲགས་ཆེ་བའི་ཁྱིམ་
རྒྱུད་ཚང་གི་བུ་གཉིས་པ་ཡིན་ཞིང་། རྒྱ་གར་དུ་དམག་ནང་ནས་ལོ་བཅུར་དམག་སྐུལ་
དང་ལེན་བྱས། ང་ཚོ་མགྱོགས་པོར་གཉེན་སྒྲིག་བྱས་པ་དང་། སྤྱི་ཚོགས་འབྲེལ་བའི་ནང་
སེམས་ཁྲལ་དང་དཀའ་ངལ་མེད་པའི་འཚོ་བ་རོལ། ལོ་གཅིག་གི་ནང་ཟླ་ངོ་གསུམ་ལ་
ལུན་ཏུན་དང་ཟླ་ངོ་གསུམ་ལ་ང་ཚོའི་མེ་ཏོག་ལྡུམ་རའི་ནང་སྡོད་ཅིང་། ལྷག་མའི་དུས་
ཚོད་ནང་དབྱི་ཐ་ལི་དང་སེ་ཕན། ཧྥ་རན་སེ་ལ་ལྟ་སྐོར་དུ་འགྲོ་བ་ཡིན། ངེད་གཉིས་ཀྱི་
གཉེན་སྒྲིག་འཚོ་བ་ལ་བགེགས་བར་ཆད་གང་ཡང་མ་བྱུང་བ་མ་ཟད། བུ་གཉིས་ཀྱང་
ནར་སོན་ནས་དར་མ་ཞིག་ཏུ་གྱུར་ཡོད། ང་རང་ལོ་བཞི་བཅུ་ཡིན་པའི་ལོ་དེར། ངའི་སྐྱེས་
པ་གློ་བུར་དུ་འདས་སོང་བ་རེད། ཁོ་ཚ་ཁུལ་དུ་འཚོ་བ་སྐྱེལ་དུས་མཆིན་ནད་འགོས་པ་
དང་། ཐེངས་དེར་ནད་དེ་ཡང་བསྐྱུར་འཕར་ནས། དངོས་གནས་འཇིགས་ཡེར་བ་ཞིག་
སྟེ། སྔ་གཞུག་གཟའ་འཁོར་གཉིས་མ་འགོར་བར། ཁོ་རང་ང་དང་གཏན་དུ་བྲལ་སོང་། དེ་
དུས་ངའི་བུ་ཆེ་བ་ལས་ཀར་ཞུགས་ཟིན་པ་དང་བུ་ཆུང་བས་སློབ་ཆེན་འགྲིམ་བཞིན་ཡོད།
དེ་བས་ཞག་མ་གཅིག་གི་ནང་ང་རང་མི་ཧྲེང་དུ་ལུས་སོང་། ཁྱིམ་མི་ལྷན་དུ་འཛོམས་ཤིང་
འཚོ་བར་དགའ་སྐྱིད་ལྡན་པའི་ང་ལྟ་བུའི་མིར་མཚོན་ན། གློ་བུར་གྲོགས་མེད་ཁེར་རྐྱང་དུ་
ལུས་པ་ནི་དངོས་གནས་བཟོད་ཐབས་མེད་པ་ཞིག་རེད། ཁང་སྟོང་འདིའི་ནང་དུ། དངོས་
པོ་གང་རུང་ཞིག་གིས་ཀྱང་སྙིང་ནས་བརྩེ་བའི་ཁྱོ་ག་འདས་པའི་ཡིད་སྐྱོ་བའི་དོན་དངོས་
དེ་དྲན་གསོ་བྱེད་པར་སྐུལ་བས། འདི་གར་ཉིན་གཅིག་ཀྱང་སྡོད་ཐབས་མེད་པས། ཕྱིས་ཀྱི་
ལོ་འགའི་ནང་། བུ་གཉིས་ཀྱིས་ཁྱིམ་གཞི་མ་བཅོས་བར་དུ། ང་རང་རི་ཆུ་ནགས་གསུམ་ལ་
ལྟད་མོར་འགྲོ་རྒྱུའི་སེམས་ཐག་བཅད།
དུས་དེ་ནས་བཟུང་། ངས་རང་ཉིད་ཀྱི་འཚོ་བར་རྩ་བ་ནས་དོན་སྙིང་སྤུ་ཙམ་མེད་
ཅིང་། འཚོ་གནས་ཀྱི་རིན་ཐང་ཡང་མེད་པར་སྙམ། མི་ལོ་ཉེར་གསུམ་གྱི་རིང་ལ། ལུས་
དང་གྲིབ་མ་བཞིན་དུ་འགྲོགས་ཤིང་བརྩེ་བ་འོ་ཆུར་འདྲིས་པའི་ཁྱོ་ག་འདས་ཟིན་པས། ང་
རང་བུ་ཕྲུག་རྣམས་ལའང་མཁོ་མེད་དུ་གྱུར། ངའི་ཡི་མུག་དང་སྐྱོ་གདུང་གིས་ཁོ་ཚོའི་
ལང་ཚོ་ལ་དྲི་མས་སྦགས་པར་དོགས་ནས། ང་རང་ལ་རེ་བ་དང་དགོས་འདོད་ཅི་ཡང་མེད།
ཐོག་མར་ང་རང་པཱ་ལི་ལ་གནས་སྤར་ཏེ། ལས་ཀ་མེད་པར་ཚོང་ར་མྱུལ་བ་དང་བཤམས་
སྟོན་ཁང་ལ་སྐོར་གཡེང་བྱས། འོན་ཀྱང་ཉེ་འགྲམ་གྱི་གྲོང་ཁྱེར་འདི་དང་བྱ་དངོས་མཐའ་
དག་ནི། ང་དང་ལྷག་པར་རྒྱུས་མེད་དུ་སྣང་། ང་མི་རྣམས་དང་གཡོལ་ནས་སོང་བ་སྟེ། ཁོ་
ཚོས་ངས་མྱང་གོས་གོན་ཡོད་པ་མཐོང་བ་ན། གུས་ཞབས་དང་བཅས་པའི་སྙིང་རྗེའི་མིག་
མདངས་ཤིག་སྟོན་པ་དེ་ནི་བཟོད་ཐབས་མེད་པ་ཞིག་རེད། ཟླ་འདི་དག་གི་རིང་ལ། ང་
རང་ག་ས་གང་དུ་སོང་ཡང་སེམས་ཁམས་དེ་འདྲའི་སྐྱིད་པོ་མིན་པས། སེམས་པ་གཡེང་
ཐབས་མེད། འདི་ལྟའི་ཅི་ཕུའུ་སེའི་མི་དང་འདྲ་བའི་ཡུལ་གྱར་བའི་འཚོ་བ་ནི་དོན་དུ་ཇི་
ལྟར་བསྐྱལ་བ་ང་རང་གིས་ཀྱང་བརྗོད་ཐབས་བྲལ། ང་ལ་རྒྱུན་པར་ཚེ་སྲོག་གི་ལྷག་མ་
འདི་མཇུག་རྫོགས་པའི་འདུན་པ་ཞིག་ལས་ཅི་ཡང་མེད་མོད། རང་ཉིད་ལ་རེ་འདུན་དེ་
མགྱོགས་མྱུར་དུ་འགྲུབ་པར་བྱེད་པའི་སྟོབས་ཤུགས་ཀྱིས་སྟོང་བ་ཤེས་ཡོད།
ཁྱོ་ག་འདས་རྗེས་ཀྱི་ལོ་གཉིས་པ་སྟེ། རང་ལོ་ཞེ་གཉིས་སྟེང་། ཟླ་གསུམ་པའི་ཟླ་
སྨད་དུ་ང་རང་མཱིན་ཐི་ཁཱ་རོར་བྲོས་པ་ཡིན། ང་རང་གིས་དེ་བྲོས་བྱོལ་བྱས་པར་མི་འདོད་
དེ། རིན་ཐང་ཅི་ཡང་མེད་ཅིང་བསྐྱལ་ཐབས་མེད་པའི་དུས་དེ་འཁྱོལ་ཐབས་བྱེད་ཆེད་དུ་
ཡིན་པར་བསམ་ཡོད། དྲང་མོར་བཤད་ན། ལས་ཀ་མེད་པས་ཁོམ་སོང་བ་དང་སྙིང་ཁོང་
སྟོང་བའི་དྲན་པ་ལས། སྐྱུག་མེར་ཞིང་མནར་གཅོད་མྱོང་བའི་ཚོར་སྣང་ཞིག་སྐྱེས། འདི་
ལྟའི་སྡུག་གི་དྲན་པ་དེ་ཕྱི་ཡུལ་གྱི་དོན་དག་ཕྲན་ཚགས་ཙམ་གྱིས་ཀྱང་བདེ་བར་གསོ་ཐུབ།
ངའི་ནང་སེམས་ཇི་ལྟར་ཞི་ཞིང་འཇགས་ན། སྟོབས་ཤུགས་དྲག་པོ་ཞིག་གིས་དེ་ལྟར་འཚོ་
བའི་འགྲོས་མགྱོགས་ས་དེར་འདེད་པར་བྱེད། འཚོ་བའི་ཉམས་མྱོང་ཅི་ཡང་མེད་པའི་མི་
ཞིག་ལ་མཚོན་ན། གཞན་གྱི་བརྩེ་དུང་གི་འགྱུར་བག་ནི་རང་ཉིད་ཀྱི་བསམ་པའི་བརྒྱུད་
རིམ་ཞིག་སྟེ། ཟློས་གར་ལ་ལྟ་བ་དང་རོལ་མོར་ཉན་པ་བཞིན་ནོ། །
དེ་བས་ང་རང་རྒྱུན་པར་རྒྱན་འཇོག་ཁང་ལ་སོང་བ་ཡིན། གཞན་གྱི་ངོ་གདོང་
ལས་སྤྲོ་དགའ་འམ་འཇིགས་དངངས་ཚད་མེད་རྒྱ་མཚོའི་རྦ་རླབས་བཞིན་འཕྱུར་འཇགས་
བྱེད་པ་མཐོང་ན། ངའི་ནང་སེམས་ཀྱི་སྐྱི་གཡའ་བའི་རྦ་རླབས་འཇགས་འགྲོ་ལ་དེས་ང་ལ་
ཟུག་གཟེར་རེ་སློང་བར་བྱེད། ཡང་གཅིག་བཤད་ན་ངའི་ཁྱོ་ག་ཚེ་ཐོག་ཏུ་ཡོད་སྐབས་ཀྱང་
གཉའ་རེངས་པ་མ་ཡིན་པར་ལན་རེར་རྒྱན་འཇོག་ཁང་དུ་འགྲོ་བ་ཡིན། ངས་རང་བཞིན་
གྱིས་གུས་ཤིང་སེམས་པ་དཀར་པོས་ཁོའི་འདས་སོང་གི་གོམས་འདྲིས་དེ་དག་གི་རྒྱུན་
བསྐྱངས་པ་སྟེ། གནས་དེར་ཆུ་ཚོད་ཉེར་བཞིའི་མགོ་བརྩམས་པ་དང་། དེ་ནི་རྒྱན་རྩེད་
ཀུན་ལས་མི་སེམས་དྲག་ཏུ་གཡོ་བ་ཞིག་ཡིན། ངའི་ལས་དབང་ལའང་ལོ་མང་པོའི་རིང་
དེས་བར་ཆད་བཏང་བ་རེད།
ཉིན་གུང་དེར། ངའི་གཉེན་ཉེ་ཧྥུན་གུང་རིམ་པའི་ལྕམ་མོ་དང་ལྷན་དུ་གུང་ཟས་འ
རོལ་བ་ཡིན། ནུབ་འཚལ་འཐུང་རྗེས་ད་དུང་ཐང་མི་ཆད་ལ་མལ་དུ་ཉལ་མི་འདོད་པས།
རྒྱན་རྩེད་ཁང་དུ་སོང་བ་ཡིན། ང་རང་གིས་རྒྱན་མི་འཇོག རྒྱན་སྟེགས་སོ་སོའི་བར་དུ་
ཕར་འགྲོ་ཚུར་འོང་བྱས་ཏེ། དམིགས་བསལ་གྱི་ལྟ་སྟངས་ཤིག་གིས་རྒྱན་རྩེད་མཁན་རྣམས་
ལ་བལྟས། ངས་བཤད་པའི་དམིགས་བསལ་གྱི་ལྟ་སྟངས་ནི་འདས་ཟིན་པའི་ཁྱོ་གས་ང་ལ་
བསླབས་པའི་རྣམ་པ་དེར་གོ་སྟེ། ཐེངས་ཤིག་ངས་རྒྱན་རྩེད་པར་བལྟས་ཏེ་སུན་སྣང་སྐྱེས་
བྱུང་བས་ཁོ་ལ་ལེ་བདའ་བྱས་པ་ཡིན། རྒྱུན་པར་ངོ་གདོང་འདི་ཚོར་བལྟས་ཏེ་དངོས་ནས་
སུན་པ་ལ་ཨང་། མཉེན་སྟེགས་སྟེང་དུ་ཆུ་ཚོད་འགར་ཙོག་རྗེས་ད་གཟོད་རྒྱན་གནོན་
ཐུབ་པའི་རྒན་མོ་དེ་དག་དང་། གཡོ་སྒྱུ་ཅན་གྱི་རྒྱན་རྩེད་མཁན། ཤོག་ཤོ་སྒྲིག་མཁན་སྨད་
འཚོང་མ་སོགས་གཟབ་དོགས་བྱེད་དགོས་པའི་མི་དག་གནས་གཅིག་ཏུ་འཛོམས་པ་རེད།
ཁྱོས་ཀྱང་ཤེས་གསལ་བཞིན་མི་འདི་དག་ནི་བརྩམས་སྒྲུང་ཐ་གྲས་ལས་ཞིབ་འབྲི་བྱས་པ་
ལྟར་སྒེག་ཉམས་ཀྱིས་ཕྱུག་ཅིང་འཆར་ཡན་ལ་ཕྱོགས་པ་ཞིག་མིན་པར། ཧ་ལམ་རྒྱུགས་
ཆེ་བའི་འཕྱོན་མ་དང་ཡོབ་གླིང་གི་སྐུ་དྲག་རྣམས་རེད། དོན་དུ་ལོ་ངོ་ཉི་ཤུའི་སྔོན་གྱི་རྒྱན
འཇོག་ཁང་ནི། ད་སྐབས་དང་བསྡུར་ན་ཡིད་དབང་འཕྲོག་པ་ཞིག་སྟེ། ཅོག་ཙེའི་སྟེང་ཕར་
སློག་ཚུར་སློག་བྱེད་པ་ནི་མཐོང་རྒྱུ་ཡོད་པའི་དངུལ་སྒོར་ཡིན་ལ། དངུལ་སྨར་གྱི་སིང་སྒྲ་
དེའང་སྙན་ཞིང་འཇེབས་པ་ཞིག་ཡིན། གསེར་འོད་ལམ་ལམ་དུ་འཁྱུག་པའི་ནཱ་ཕོ་ལོན་
གསེར་གྱི་དོང་ཙེ་དང་ཧྥ་ལང་ལྔ་ཅན་གྱི་དངུལ་གྱི་དོང་ཙེ་མཐུག་པོ་དག་གིས་ཡིད་སེམས་
མི་འཕྲོག་གམ། དེ་ལས་ལྡོག་སྟེ། ད་ལྟ་གསར་དུ་བསྐྲུན་པའི་བཀོད་མཛེས་བརྗིད་ཆགས་
ཀྱི་རྒྱན་འཇོག་ཁང་དུ་གྲོང་མི་རང་བཞིན་གྱི་རྒྱན་འཇོག་མཁན་སྐོར་ཞིག་མ་གཏོགས་
མེད་ཅིང་། ཡུལ་སྐོར་མཁན་དུ་བརྫུས་ནས་སྤྲོ་བ་དང་ཁྱད་ཆོས་ཅི་ཡང་མེད་པའི་གཏའ་མ་
ཡོངས་སུ་བཏང་ཚར་རྗེས་དོན་བྱ་འགྲུབ་སོང་བ་རེད། ཡིན་ཡང་ལོ་དེར་ང་རང་ངོ་གདོང་
དེ་དག་ལ་ཚོར་སྣང་མེད་པར་གྱུར། ཁོ་ཚོའི་ཉམས་འགྱུར་གཅིག་འདྲ་ཡིན་པས་ཡིད་
འགུགས་ཀྱི་ནུས་པ་ཞན་སོང་བས་རེད། ངའི་ཁྱོ་གའི་དགའ་ཕྱོགས་ནི་སྤར་ཁ་བརྟག་རྒྱུ་
སྟེ། དེ་ནི་སྤར་ཁའི་རི་མོར་འགྲེལ་བ་རྒྱག་པའི་རིག་གནས་ཤིག་རེད། ཕྱིས་སུ་ཁོས་ང་ལ་
དམིགས་བསལ་གྱི་མྱོང་རོལ་བྱ་ཐབས་ཤིག་བསླབས་པ་དང་། དེ་ནི་དོན་ཅི་ཡང་མེད་པར་
གནས་དེར་ལངས་འདུག་པ་ལས་སྤྲོ་བ་འཕེལ་ཞིང་ཟུག་གཟེར་དང་བྲེད་ཤ་སློང་བ་ཞིག་
རེད། ཐབས་དེ་ནི་རྩེད་མཁན་གྱི་གདོང་ལ་གཏན་ནས་མི་བལྟ་བར། ཅོག་ཙེ་གྲུ་བཞི་དེར་
བལྟ་བ་དང་། དེའི་སྟེང་ནས་མིའི་ལག་པ་ཁོ་ན་ལ་བལྟ་བ་དང་། ལག་པའི་དམིགས་བསལ་
གྱི་འགུལ་སྟངས་ལ་བལྟ་བ་ཡིན། ཁྱོད་རང་སྟབས་འགྲིག་སྟེ་ལྗང་མདོག་ཅན་གྱི་ཅོག་ཙེ
གཅིག་པུར་བལྟ་བ་དང་། མདོག་ལྗང་ཁུ་ཅན་གྱི་གྲུ་བཞི་ཁོ་ནར་བལྟས་ཏེ་གྲུ་བཞི་རེ་
རེ་གྲུབ་པའི་རེའུ་མིག་ནང་དུ། ཤོག་སྒོར་རེ་རེས་ལྡིང་སྐོར་རྒྱག་ཅིང་། དངུལ་སྲང་རེ་རེ་
བཞིན་མར་འབབ་པ་ནི་སྟོན་སྡུད་ཀྱི་ལས་དང་འདྲ་སྟེ། དོ་སྟེགས་སྟེང་གི་དབྱུག་པ་ནི་རྣོ་
དབལ་དང་ལྡན་པའི་ཟོར་བ་ཇི་བཞིན་སྐད་ཅིག་ཙམ་གྱིས་དེ་དག་ཕྱིར་བསྡུས་འགྲོ། ཡང་
ན་དེ་དག་རྒྱལ་ཁའི་འབྲས་བུ་རེག་པའི་མི་དེའི་སྔོན་དུ་དེད་འགྲོ། འདི་ལྟ་བུའི་ཟུར་ཚད་
ནས་ལྟ་ཞིབ་བྱས་ཚེ། འགྱུར་ལྡོག་ཉག་གཅིག་འབྱུང་བ་ནི་ལག་ཟུང་གཅིག་ཡིན་ཏེ། ལྗང་
མདོག་ཅན་གྱི་ཅོག་ཙེའི་མཐའ་འཁོར་དུ་གཉིད་མ་སད་དང་། ལངས་མ་ཙོག་གིས་སྡོད་མི་
ཚུགས་པ། སེམས་རྣལ་དུ་ཕབ་ནས་སྒུག་བཞིན་པའི་ལག་པ་དག་ནི་ཕུ་ཐུང་སྣ་ཚོགས་ལས་
ཕྱིར་ཐོན་པ་དང་། ལག་པ་རེ་རེ་གཅན་གཟན་གཏུམ་པོ་ཞིག་དང་ཁྱད་ཅི་མཆིས། མཆོང་
ཐེངས་གཅིག་གིས་གཟན་འཛིན་པར་སྟ་གོན་བྱེད་པ་དང་འདྲ་བར། དབྱིབས་དང་ཚུགས་
ཀ་ཐ་དད་ཅིང་། ལ་ལ་ནི་འཇམ་པོ་མཉེན་མོ་རྒྱན་ཅི་ཡང་སྤྲོས་མེད་ལ། ལ་ལས་སྲིན་
མཛུབ་ལ་མཛུབ་དཀྲིས་དང་། སིལ་སྙན་སྒྲོག་པའི་ལག་གདུབ་གོན་ཡོད། འགའ་རེ་ནི་བ་
སྤུ་སྟུག་པོ་སྐྱེས་པས་གཅན་གཟན་གཏུམ་པོ་དང་མཚུངས་ཤིང་། ཡང་ཁ་ཅིག་ནི་བརླན་
དང་བཅས་པའི་ཉ་སྲིན་དང་འདྲ་མོད། མདོར་ན་ཐམས་ཅད་འཚུབ་ཆ་ལངས་དྲགས་པས་
སིག་སིག་ཏུ་འདར་བཞིན་ཡོད།
ངས་རང་དབང་མེད་པར་རྟག་ཏུ་རྟ་རྒྱུགས་ར་བ་དྲན་བྱུང་སྟེ། འགྲན་སྡུར་མགོ་
རྩོམ་དུས། ཤེད་ཤུགས་ཡོད་དགུས་སྤྲོ་བ་འཕེལ་བའི་རྟའི་ཁ་བསྒགས་ཏེ་སྔོན་དུ་མཆོང་
བར་བཀག་ནས་འདུག དེ་བཞིན་དུ་རྟ་འདི་དག་ལའང་སྒ་སྲབ་ཀྱིས་བརྒྱན་ཅིང་། མགོ་
བོ་བསྟད་ནས་སུག་བཞིའི་ཐག་སྒྲ་སྒྲོག་གིན་འདུག ལག་པ་དེ་དག་གིས་ཇི་ལྟར་ངང་
སྒུག་བྱེད་པ་དང་། ཇི་ལྟར་ཕྱིར་འགྱངས་བྱེད་པ། ཇི་ལྟར་ཕྱིར་བསྐུམས་པ་བཅས་ཀྱིས་
བདག་པོ་གང་དེ་ནི་མི་ཇི་འདྲ་ཞིག་ཡིན་པ་མངོན་ཐུབ། གལ་ཏེ་ལག་པས་དམ་དུ་བཟུང་
སྟེ་བཏང་ལྷོད་མི་གཏོང་ན། དེ་ནི་མི་ཧམ་སེམས་ཅན་ཞིག་ཡིན་ངེས། གལ་ཏེ་ལག་པས་
ལྷོད་མཚམས་མི་ཤེས་ན། དེ་ནི་མི་ལང་ཤོར་ཞིག་ཡིན་ངེས་པ་དང་། གལ་ཏེ་ལག་པ་དེ་ནི་
འགུལ་མེད་ཞི་འཇགས་ཞིག་ཡིན་ཚེ། མི་དེ་ནི་ལྐོག་གཡོ་བྱེད་མཁས་པ་ཞིག་ཡིན། གལ་ཏེ་
ལག་པ་དེ་ནི་འགུལ་མཚམས་འཇོག་མི་ཤེས་པ་ཤིག་ཡིན་ཚེ། མི་དེ་ནི་རེ་ཆད་ཀྱིས་ཁེངས་
པ་ཞིག་ཡིན། སྒོར་མོ་འཛིན་སྟངས་ཀྱིས་མིའི་རང་གཤིས་སྣ་ཚོགས་པ་དེ་ཉིད་ཕྱིར་མངོན་
ཐུབ་སྟེ། མི་ལ་ལས་སྒོར་མོ་དག་ཕྱོགས་གཅིག་ཏུ་དྲིལ་བ་དང་། ཡང་ལ་ལས་དབང་མེད་དུ་
སྒོར་མོ་བདར་ནས་ཟད་ལ་ཁད་དུ་གཏོང་བ་ཡིན། མི་ལ་ལ་སྟོབས་མེད་ཀྱི་ངང་ལག་པའང་
འགུལ་མི་འདོད་པ་བྱེད། རྒྱན་འཇོག་དུས་སྒོར་མོ་དེར་བཞག་ནས་སྒུག་ཙམ་ཡང་མི་བྱེད།
ཁ་དཔེར། རྒྱན་འཇོག་སྟངས་ཀྱིས་མིའི་རང་བཞིན་རྟོགས་ཟེར། འོན་ཀྱང་ངའི་བསམ་པར།
རྒྱན་འཇོག་སྐབས་ཀྱི་ལག་པ་ལས་མིའི་རང་གཤིས་དེ་ལས་ཀྱང་གསལ་རྗེན་དུ་གཏོང་
ཐུབ། རྒྱུ་མཚན་ནི་རྒྱན་འཇོག་མཁན་ཚང་མས་རང་ཉིད་ཀྱི་གདོང་གི་རྣམ་འགྱུར་ཚོད་
འཛིན་བྱེད་མཁས་ཏེ། ངོ་གདོང་དེ་ལྭ་བའི་གོང་བ་ཡི་སྟེང་དུ་བརྩེ་དུངས་བྲལ་བའི་ཟོལ་
བཅོས་ཀྱི་གདོང་འབག་ཅིག་གྱོན་བཙན་གྱིས་ཁའི་གྲུ་ཟུར་གྱི་གཉེར་རིས་མར་ཕབ་
སྟེ། མ་ཁར་སོ་བཏབ་ཏེ་ནང་སེམས་ཀྱི་འཚུབ་ཆ་དེ་གནོན་ཅི་ཐུབ་ཀྱིས། མིག་མདངས་
ལས་སེམས་འཚབ་པའི་འགྱུར་བ་དེ་ཕྱིར་མི་སྟོན་པ་རེད། ཁོ་ཚོས་འཚུབ་ཆ་ལངས་པའི་
གདོང་གི་ཤ་གནད་དག་ལ་ལྷོད་ཤ་བྱིན་ཏེ་བླ་ན་མཐོ་ཞིང་། རྒྱུན་ལྡན་གྱི་ཉམས་འགྱུར་ཞིག་
མངོན་པ་རེད། འོན་ཀྱང་ཁོ་ཚོས་འབད་པས་བློ་རྩེ་གཅིག་ཏུ་སྒྲིམ་ཏེ་གདོང་གི་འགྱུར་བ་སྟེ།
སེམས་གཤིས་མངོན་སླ་བའི་གནས་ལ་ཚོད་འཛིན་བྱས་པའི་དབང་གིས། ཁོ་ཚོས་ལག་
ཟུང་བརྗེད་པ་དང་། མི་ཞིག་གིས་ཆེད་དུ་ཁོ་ཚོའི་ལག་པར་བརྟག་ཡོད་པ་བརྗེད་འདུག
ལག་པ་གཉིས་ལས་གདོང་གི་མཆུ་སྒྲོས་འཛུམ་མདངས་དང་ཟོལ་གྱིས་བཅོས་པའི་ལྷོད་
བག་གི་མིག་ཉམས་ཀྱིས་སྦས་པའི་དོན་དག་ཡོད་ཚད་རྟོགས་ཐུབ། འདིའི་སྐབས་སུ། ལག་
པས་སེམས་ཀྱི་ཟབ་ས་རུ་སྦས་པའི་གསང་བ་ཐམས་ཅད་མངོན་སུམ་འཛེམ་མེད་དུ་དྲུངས་
ནས་ཕྱིར་འབྱིན་པ་རེད། རྣམ་པ་འདི་ལྟ་བུ་ཞིག་འབྱུང་ངེས་པས། སྟོབས་ཤུགས་ཡོད་
དགུས་ད་གཟོད་ཚོད་འཛིན་ནུས་པའི་ལག་མཛུབ་དག་བལྟས་ཚོད་ཀྱིས་གཉིད་དུ་ཡུར་
འདུག་ཀྱང་ཁོ་ཚོའི་བླ་ན་མཐོ་བའི་རྣམ་གཡེང་གི་ཕང་ཁུད་ནས་མཆོང་ཐེངས་གཅིག་
གིས་འཕགས་ངེས་ཏེ། དེ་ནི་འཁོར་སྒམ་ནང་གི་ཤོ་རྡེའུ་བཞིན་ཤོ་གཞོང་དུ་ལྷུང་མ་ཐག
ཧོབ་ཀྱིས་དེའི་ཨང་རྟགས་བསྒྲགས་ཡོང་བའི་སྐར་ཆ་གཅིག་གི་གནས་སྐབས་དེ་དང་འདྲ།
སྐར་ཆ་གཅིག་དེར་ལག་ཟུང་བརྒྱ་ཕྲག་མང་པོ་དང་། ཡང་ན་ལག་ཟུང་ལྔ་བརྒྱས་དབང་
མེད་དུ་གདོད་ནུས་ལ་བརྟེན་ནས་འགུལ་སྟངས་སྣ་ཚོགས་མངོན་གྱིན་འདུག དེ་ཡང་མི་
ལ་གཏན་ནས་སོ་སོར་འདྲ་བ་མེད། སུ་ཞིག་ང་འདྲ་བར། ངའི་ཁྱོ་གའི་སྤར་ཁ་ལ་བརྟག་
པའི་དགའ་ཕྱོགས་འདིར་རྒྱུས་ཡོད་ཚེ། གཤིས་སྤྱོད་འདྲ་མིན་སྣ་ཚོགས་ནི་མི་འདྲ་མིན་
མང་པོས་བློ་ཡུལ་ལས་འགོངས་པའི་ཚུལ་གྱིས་ཕྱིར་མངོན་ཡོང་བ་རེད། དེ་ནི་ཟློས་གར་
དང་རོལ་དབྱངས་ལས་ཀྱང་ཡིད་གཡོ་བར་བྱེད། ངས་ཁྱོད་ལ་ཞིབ་བརྗོད་བྱེད་ཐབས་བྲལ་
ཏེ། ལག་པ་འདིར་དོན་དུ་འཁྲབ་སྟོན་བྱེད་སྟངས་ཇི་འདྲའི་མང་པོ་ཞིག་ཡོད་པ་རེད་ཨང་།
ལ་ལའི་ལག་པ་ནི་གཅན་གཟན་གཏུམ་པོ་བཞིན་སྤུས་ཁེངས་ཤིང་ཡོན་པོར་འཁྱོག་པ་
དང་། འགའ་རེའི་ལག་པས་སྡོམ་རྒྱ་བཞིན་སྒོར་མོ་དམ་པོར་འཆིང་། ཁ་ཅིག་གི་ལག་པ་
དབང་མེད་འདར་གྱིན་འདུག ཁྲག་མདངས་མེད་པའི་སེན་མོ་ཐོགས་པའི་ལག་པས་སྒོར་
མོ་ཡང་ལེན་མི་ཕོད་པ་འདྲ། ལ་ལ་ནི་དཔོན་པོ་དང་། ལ་ལ་ནི་མི་སེར། ལ་ལར་གཏུམ་
སྤྱོད་དང་ལྡན་ཞིང་། ལ་ལར་ངོ་ཚ་ཆེ་བ། ལ་ལར་ཐབས་ཤེས་མང་བ་འོན་ཀྱང་ཁོ་ཚོ་
ཀུན་དང་མི་མཐུན་པ་ཞིག་སྟེ། རྒྱུ་མཚན་ནི་ལག་ཟུང་རེ་རེས་མི་རེ་རེའི་དམིགས་བསལ་
གྱི་མི་ཚེ་རེ་མཚོན་གྱི་ཡོད་པ་རེད། དོ་སྟེགས་པ་དེ་དག་གི་ལག་པ་ཕུད་རྗེས། མི་འདི་དག་
གི་ལག་པ་ནི་འཕྲུལ་ཆས་ཁོ་ན་ཡིན། འོན་ཀྱང་། ལྷོད་ལ་བབས་པའི་ལག་ཟུང་འདི་དག་
དང་རྒྱན་ལ་རྔམ་པའི་སྤུན་ཟླ་དག་སོ་སོར་སྣང་། དེ་ནི་ཧ་ལས་པ་ཞིག་ཡིན་ཏེ། ངས་བཤད་
འདོད་པ་ནི་ཁོ་ཚོ་གཞན་དང་མི་མཚུངས་ཏེ། ཁོ་ཚོས་ལྭ་བ་ཚད་ལྡན་གྱོན་པ་ནི་མི་ཚོགས་
རྦ་རླབས་སུ་འཁྲིགས་པའི་ཁྲོད་འགྲེང་བའི་ཉེན་རྟོག་པ་ཞིག་དང་མཚུངས་པ་རེད། དེ་
ལས་གཞན་ང་རང་ལ་བསླངས་པའི་སྤྲོ་སེམས་ནི། བསྟུད་མར་ཉིན་འགའ་ལ་བལྟས་པས་
ལག་པ་འགའ་ཞིག་གི་འགུལ་སྟངས་དང་དགའ་ཕྱོགས་རྟོགས་སོང་། ཉིན་འགའི་རྗེས་སུ།
ངས་ཁོ་ཚོའི་ཁྲོད་དུ་ངོ་ཤེས་རྙེད་ཐུབ། ཁོ་ཚོ་ནི་ཁོར་ཡུག་གི་མི་ལྟར་རང་ལ་དགའ་བ་སྟེར་
བ་དང་རང་ལ་སུན་སྣང་སློང་བའི་རིགས་གཉིས་སུ་དགར་བ་ཡིན། ལག་པ་ལ་ལས་ཚོད་
འཛིན་མི་ཤེས་ཏེ། ཧམ་སེམས་ཀྱིས་ཁེངས་པས། ང་རང་ཡེ་ནས་དགའ་པོ་མེད་ཅིང་ལྟ་མི་
བཟོད་པའི་འཆལ་སྤྱོད་མཐོང་བ་ཇི་བཞིན་དེར་བལྟས་པ་མིན། འོན་ཀྱང་ཅོག་ཙེའི་སྟེང་
དུ་ཐོན་པའི་ལག་པ་གསར་བ་རེ་རེ་ནི་ང་ལ་མཚོན་ན་བརྒྱུད་རིམ་ཞིག་སྟེ། ང་ལ་མཚར་
སྣང་སྟེར་བ་རེད། ངས་རྒྱུན་པར་དེའི་གདོང་ཇི་འདྲ་ཞིག་ཡིན་པར་བལྟ་རྒྱུ་བརྗེད་འགྲོ་བ་
དང་། བླ་ན་མཐོ་བའི་ངོ་གདོང་དེ་ལྭ་བའི་གོང་གོར་དང་འབྲེལ་བའི་འཁྱག་སིབ་སིབ་ཀྱི་
སྤྱི་ཚོགས་འབྲེལ་བའི་ངོ་འབག་ཙམ་དུ་ཟད།
ཉིན་དེའི་དགོང་མོར། ང་རང་རྒྱན་འཇོག་ཁང་དུ་སོང་བ་དང་། འཚང་ཁ་རྒྱག་པའི་
རྒྱན་སྟེགས་ཤིག་གི་འགྲམ་བརྒྱུད་ནས་ཙོག་ཙེ་ཨང་གསུམ་པའི་ཕྱོགས་སུ་སོང་བ་ཡིན།
གསེར་གྱི་དོང་ཙེ་འགའ་སྟ་གོན་བྱས་ཡོད། གློ་བུར་དུ་སྐད་སྒྲ་ཞིག་ཐོས་པ་དང་། ང་རང་རེ་
ཞིག་ཧད་དེ་ལུས་མི་སུས་ཀྱང་སྐད་ཆ་མ་བཤད་པ་དང་། མཁའ་དབུགས་ལའང་རྒྱུ་
བ་མེད། ཁུ་སིམ་དང་ཞི་འཇམ་ལས་རྣ་ལམ་དུ་ཝང་སྒྲ་ཞིག་གཏིང་ནས་གྲག་འོང་། རྡེའུ་
དེ་བརྒྱུགས་ནས་ཐང་ཆད་པ་ལོས་ཡིན། ཨང་ཀི་གཉིས་བར་དུ་ལྷུང་ནས་འགྲོ་སྡོད་མི་ཤེས་
སྐབས་ད་གཟོད་བར་སྐབས་ཀྱི་ཞི་འཇགས་དེ་བྱུང་བ་རེད། འདི་དུས། ངས་ཁ་གཏད་དུ་
སྐད་ཡ་མཚན་ཅན་ཞིག་བསྒྲགས་ཡོང་བ་ཐོས། མཛུ་གུའི་ཚིགས་སློག་པ་ལྟ་བུའི་སྐག་སྒྲ་
ཞིག་མཆེད་འོང་། ངས་རང་དབང་མེད་པར་ཡ་མཚན་པའི་མིག་འོད་ཅིག་ཁོའི་ཕྱོགས་
སུ་འཕངས་པར། དངོས་གནས་ང་རང་ཧ་ལས་སུ་བཅུག་སོང་། ངས་ད་བར་མཐོང་མ་མྱོང་
བའི་ལག་པ་གཡས་གཡོན་གཉིས་གཏུམ་དྲག་གི་གཅན་གཟན་ཇི་བཞིན་ཕན་ཚུན་ལ་
འཆང་ཞིང་འཐམ་པ་དང་། འཚུབ་བྲེལ་སྐྱི་གཡའ་བ་ཞིག་གིས་ནང་དུ་འགུགས་བཞིན་
ཕན་ཚུན་འཐབ་པ་དང་། ཕན་ཚུན་འདེད་རེས་བྱས་ཏེ་ལྷུ་ཚིགས་ཚང་མར་སྟར་ཀ་གས་པ་
ལྟ་བུའི་སྐག་སྒྲ་གྲག་གིན་འདུག འདི་ནི་མཐོང་དཀོན་པའི་ཡིད་འོང་གི་ལག་པ་གཉིས་
ཏེ། དཀར་ཞིང་རིང་ལ། མཉེན་ཞིང་ལྡེམ་པ། སྐྱ་ཞིང་གཞུ་དབྱིབས་ཅན་གྱི་ལག་མཛུབ་
སྟེང་འོད་ཡུག་ཡུག་བྱེད། མཚན་གང་བོར་ངས་ལག་པ་དེར་བལྟས་བསྡད་པ་ཡིན། རྒྱུན་
ལྡན་མ་ཡིན་ཞིང་ཧ་ཅང་མཐོང་དཀོན་པའི་ལག་པ་དེ་གཉིས་ལ་བལྟས་པ་ཡིན། འོན་
ཀྱང་ཐོག་མར་ང་ལ་བློ་ལས་འགོངས་པའི་དྲན་ཚུལ་ཞིག་སྦྱིན་པ་ནི། ཁོ་ཚོས་ཕྱིར་མངོན་
པའི་སྤྲོ་སེམས་འཕེལ་བའི་གནས་ཏེ། འདི་ལྟར་ཕན་ཚུན་ལ་འཛིན་ཞིང་འདེད་པའི་རྣམ་
པ་དེ་རེད། ངས་ཐོལ་གྱིས་ཚོར་བྱུང་བ་ནི། འདིར་མི་ལ་ལའི་རྣམ་རིག་ཧ་ཅང་གསལ་པོ་
སེམས་ཤུགས་ཡོད་ཚད་མཛུབ་རྩེར་བསྡུས་ནས། རང་ཉིད་སེམས་ཤུགས་དེ་ལྟ་
བུས་ཐལ་བར་བརླག་འགྲོ་བར་སྔོན་འགོག་བྱེད་པ་རེད། འོན་ཀྱང་ད་ལྟ་རྡེའུ་དལ་
བུར་ཤོ་གཞོང་དུ་ལྷུང་བ་དང་། དོ་སྟེགས་པ་མིས་ཨང་རྟགས་དེ་ཉིད་བསྒྲགས་པའི་སྐར་
ཆ་གཅིག་གི་ཡུན་དེར། ལག་པ་དེ་གཉིས་ལམ་སང་སོ་སོར་གྱེས་པ་དང་། གཏུམ་དྲག་གི་
གཅན་གཟན་གཉིས་མེ་མདས་ཕུག་པ་ལྟར་ལག་མཛུབ་གཉིས་ཀ་འགྱེལ་སོང་བ་རེད། ཁོ་
ཚོ་སྟོབས་ཉམས་ཤིང་ཟུངས་ཟད་ནས་ཤི་བ་ལྟར་འགྱེལ་སོང་། ཁོ་ཚོ་དངོས་ནས་ཤི་སོང་
བ་རེད། འདི་ལྟར་སྟོབས་ཟད་རེ་ཆད་ཀྱི་ཟློས་གར་ཞིག་གློག་འཁྱུག་པ་བཞིན་འཁྲབ་པ་
དང་། ངས་ཇི་ལྟར་བརྗོད་དགོས་པའང་མི་ཤེས། ངས་སྔོན་ཆད་མཐོང་མྱོང་མེད་ལ། རྗེས་
སོར་ཡང་འདི་ལྟ་བུའི་སྐད་ཆ་བཤད་ཤེས་པའི་ལག་པ་གཉིས་ལ་འཕྲད་མ་མྱོང་། དེ་ཡི་ཤ་
གནད་རེ་རེ་ནི་ཁ་ཡི་བུ་ག་དག་དང་མཚུངས་ཏེ། སེམས་ཤུགས་ཡོད་ཚད་བ་སྤུའི་ཁུང་བུ་
ཐམས་ཅད་ལས་ཕྱིར་འཕྱུར་བར་སྣང་།
ངས་མི་ཚོགས་བརྟོལ་ནས། མི་དེ་ཁོ་ནར་ལྟ་ཞིབ་བྱས། ཁོའི་ལག་པའི་འགུལ་ཉམས་
ལ་དོ་སྣང་བྱས་པ་ཡིན། དོ་སྟེགས་པས་གསེར་གྱི་དོང་ཙེ་ཉེར་བཞི་འདོད་ཧམ་གྱིས་ཁེངས་
པའི་ལག་པ་དེ་གཉིས་ལ་དེད་སོང་བར། ཁོའི་མིག་ལས་དེ་མ་ཐག་ཏུ་འོད་ཟེར་རབ་ཏུ་
འཕྲོས་ཏེ། ཐེ་ཚོམ་གྱིས་ཁེངས་པའི་ལག་པ་གཉིས་ཀྱང་འགད་རྫས་ཀྱིས་བཀད་པ་དང་
འདྲ་བར་མཛུབ་མོ་འཐོར་ཞིང་སུག་སུག་ཏུ་འདར། སྐད་ཅིག་ཙམ་དུ། ངོ་གདོང་འདི་གློ་
བུར་དུ་མདངས་རྒྱས་ཤིང་སྔར་ལས་ལྷག་པར་གཞོན་པར་གྱུར་ལ། གདོང་གི་རྒས་གཉེར་
ནི་གནམ་མཐའི་སྤྲིན་ལྟར་ཡལ། མིག་ཟུང་གཉིས་ནི་འོད་མདངས་འཚེར། མདུན་དུ་
གསེགས་པའི་ལུས་པོ་ལྡེམ་མྱུར་གྱིས་ཀྲོང་ངེར་འགྱིངས་འདུག་ལ། ཁོ་ནི་སྐྱ་དམག་ཞིག་
དང་འདྲ་བར་ཤ་ལྷོད་ནས་དེ་རུ་བསྡད་དེ། ངོ་ལ་ཡིད་ཚིམ་པའི་མདངས་ཤིག་གིས་ལག་
གི་དོང་ཙེ་དེ་དག་གཅིག་ནས་ངོམ་པ་དང་གཅིག་ནས་གཅེས་སྐྱོང་གིས་ཕན་ཚུན་རྡུང་ཁ་
རྒྱག་ཏུ་བཅུག་ནས་སྒྲ་སྣ་ཚོགས་སྒྲོག དེ་ནས་ཁོས་ཡང་བློ་མི་བདེ་བའི་ངང་མགོ་བོ་ཕྱིར་
འཁོར་ཏེ་སྣམ་རས་ལྗང་གུའི་ཅོག་ངོས་ལ་ཕར་ལྟ་ཚུར་ལྟ་ཞིག་བྱས་ནས། སྣ་གཉེར་ཙམ་
གཉེར་ཙམ་གྱིས་གང་སར་སྣོམ་པར་བྱེད་ལ་བརྔོན་དངོས་ངོ་མའི་རྗེས་ཤུལ་འཚོལ་བའི་
ཤ་ཁྱི་ཆུང་ཆུང་ཞིག་དང་འདྲ། ཡང་མགྱོགས་མྱུར་གྱིས་ལག་པ་སྤྲུགས་ནས་དོང་ཙེ་སྤར་
མོ་གང་དྲ་མིག་གྲུ་བཞི་ཆུང་ཆུང་ཞིག་གི་ནང་དུ་བླུགས། དེ་རྗེས་ཁོས་བྲེལ་མྱུར་གྱིས་ལྐོག་
ལྟ་དེ་དང་འཚུབ་ཆའི་རེ་སྒུག་དེ་ཡང་བསྐྱར་མགོ་བརྩམས། ཁོའི་མཆུ་སྒྲོས་ལྷབ་ལྷུབ་ཏུ་
འདར། ལག་པ་གཉིས་རྩ་འཁུམ་པ་བཞིན་མཉམ་དུ་འཁྲིལ། བུ་ཆུང་ལྟ་བུའི་ངོ་གདོང་ལ་
འདོད་པས་ཁེངས་པའི་རེ་སྒུག་གིས་གཡོགས། བློ་ཁ་འཚབ་འཚུབ་ཀྱི་རྣམ་པ་དེ་གློ་བུར་
དུ་སྔར་ལས་མེད་པའི་ཡིད་ཕམ་ཆེན་པོ་ཞིག་ཏུ་གྱུར། དེ་སྔོན་བྱིས་པ་ཞིག་དང་འདྲ་བར་
དགའ་སྤྲོ་ཡིས་ཁེངས་པའི་ངོ་གདོང་ཡང་། དེ་མ་ཐག་ངོ་མདོག་ཤོར་ཏེ་སྐྱ་ཐང་ངེར་རྒས་
ཉམས་ཤིག་ཤར་ལ་མིག་ཟུང་རབ་རིབ་དང་མདོག་མེད་ཅིག་ཏུ་གྱུར། འགྱུར་ལྡོག་འདི་ཡོད་
ཚད་སྐར་ཆ་གཅིག་ཙམ་གྱི་ནང་དུ་བྱུང་། ཁོས་ཤོ་རྡེའུ་དེ་ཚོད་དཔག་བྱས་ནོར་བའི་ཨང་
གྲངས་ནང་དུ་བསྡད་པའི་སྐད་ཅིག་མ་དེར། ཁོ་ཕམ་སོང་། ཁོ་ཧོན་ཐོར་ནས་སྐར་ཆ་འགའ་
ཞིག་ལ་ཧད་ནས་བསྡད། ཁོས་དོན་དག་ཅི་བྱུང་བ་ཡང་མ་ཤེས་པ་འདྲ། འོན་ཀྱང་ཤོ་བདག་
གིས་སྐད་གསང་མཐོན་པོས་བོས་པ་དང་མཉམ་དུ་ཁོར་རྟ་ལྕག་གིས་གཞུས་པ་བཞིན་ཡང་
བསྐྱར་ལག་པ་བསྲིངས་ནས་དོང་ཙེ་འགའ་བླངས། འོན་ཀྱང་ཡིད་ཆེས་སྔ་མོ་ནས་བོར་
ཟིན། ཁོས་སྔོན་ལ་དོང་ཙེ་དེ་དག་དྲ་མིག་གཅིག་གི་ནང་དུ་བཞག་མོད། ཡང་བློ་ཁ་བསྒྱུར་
ཏེ་གསེར་གྱི་དོང་ཙེ་དེ་དག་དྲ་མིག་གཉིས་པའི་ནང་དུ་བསྣུར། ཤོ་རྡེའུ་འགུལ་བྱུང་བ་དང་
ཁོའི་དྲན་པ་སྐྱེན་པོ་ཞིག་ཏུ་གྱུར་ནས་འདར་སིག་སིག་བྱེད་པའི་ལག་པས་ལྟེབ་གཉེར་
ཤོར་བའི་ཤོག་སྒོར་གཉིས་མགྱོགས་མྱུར་གྱིས་དྲ་མིག་ནང་དུ་གཡུགས།
འདི་ནི་ཡིད་རྟོན་མེད་པ་དང་འདྲ་བར་རེས་རྒྱལ་རེས་ཕམ། རེས་མཐོ་རེས་དམའ།
སྐད་ཅིག་ཙམ་ཡང་མི་སྡོད་པར་ཕལ་ཆེར་ཆུ་ཚོད་གཅིག་གི་རིང་རྒྱུན་མཐུད། ཆུ་ཚོད་
གཅིག་པོ་འདིའི་ནང་། ངའི་ཡིད་དབང་བཀུག་པའི་མིག་ཟུང་དུས་རྣམ་ཀུན་ཏུ་འགྱུར་
བཞིན་པའི་ངོ་གདོང་འདི་དང་བྲལ་མ་མྱོང་། བསླུ་བྲིད་སྣ་ཚོགས་ནི་མཚོ་རླབས་བཞིན་
དུ་ངོ་གདོང་འདི་ལ་ཟགས། ངའི་མིག་ཟུང་གིས་འགུགས་ཤུགས་ཆེ་བའི་ལག་ཟུང་འདི་
ལ་ཅེར། དེ་ཚོས་ཤ་གནད་རེ་རེ་ནི་ཆུ་ཚན་དང་འདྲ་བར་སྐབས་འགར་འཕར་ལ་སྐབས་
འགར་འཇགས་པའི་བརྩེ་དུང་གི་འཕར་ལྡིང་གསོན་ཉམས་དོད་པའི་ངང་མཚོན་པ་
དང་། ངས་གར་ཁང་དུའང་འདི་འདྲའི་གཟབ་ནན་གྱིས་འཁྲབ་སྟོན་པ་ཞིག་གི་ངོ་གདོང་
ལ་བལྟས་མ་མྱོང་། མཚོན་མདོག་སྣ་ཚོགས་དང་ཚོར་བ་དེ་སྐད་ཅིག་ཙམ་ལ་ཡང་མི་སྡོད་
པར་ངོ་གདོང་འདི་ནས་བརྗེ་འགྱུར་བྱེད། ངས་ཟློས་གར་ལ་ལྟ་སྐབས་འདི་འདྲའི་ལུས་
སེམས་གཉིས་ཀྱིས་དོ་སྣང་བྱས་མ་མྱོང་། འདིས་མི་རྒྱུས་མེད་འདི་ལ་སེམས་ཁུར་བྱེད་པའི་
སེམས་པ་མཚོན། གལ་ཏེ་སྐབས་དེར་མི་ཞིག་གིས་ང་ལ་མཉམ་བཞག་ཡོད་ཚེ། ངའི་གཡོ་
འགུལ་མེད་པར་ཅེར་བའི་མིག་ཟུང་ལ་གཉིད་མདངས་ཤར་བར་འདོད། ཐ་ན་ངའི་
མིག་ཟུང་རྣམ་ཀུན་འགྱུར་ལྡོག་མང་བའི་བཟོ་ལྟ་འདི་དང་གཏན་ནས་བྲལ་མ་ཕོད་དེ།
གློག་འོད་དང་། དགོད་སྒྲ། མིའི་གྲིབ་གཟུགས། མིག་གི་མདའ་མོ་སོགས་ཁང་པའི་ནང་གི་
གཞན་ཡོད་ཚད་གཞི་གཅིག་ཏུ་འདྲེས་ནས། མག་མོག་གིས་ངའི་འགྲམ་དུ་འགུལ་བཞིན་
འདུག་ལ། དེ་ནི་གསེར་མདོག་གི་དུ་སྨུག་ཞིག་དང་འདྲ་ལ། དུ་སྨུག་ཁྲོད་དུ་གློ་བུར་དུ་
ངོ་གདོང་ཞིག་མངོན་བྱུང་། དེ་ནི་མེ་ཕུང་ཁྲོད་ཀྱི་མེ་ལྕེ་དང་འདྲ། ངས་ཅི་ཡང་མཐོང་མ་
བྱུང་ལ་ཅི་ཡང་ཚོར་མ་བྱུང་། མི་ཚོགས་ཡོད་ཚད་ངའི་འགྲམ་ནས་སྔུན་ལ་འཚང་ཁ་བྱེད་
པའང་མ་ཚོར། ཁོ་ཚོའི་ལག་པ་སྣ་ཞགས་ལྟར་བརྐྱངས་ནས་གློ་བུར་ཤོག་སྒོར་སྟོར་བའམ།
ཡང་ན་འཐུ་ཞིང་འགྲོ། ངས་སྐབས་དེར་ཤོ་རྡེའུ་གང་དུ་མཆིས་པའང་མ་མཐོང་ལ་ཤོ་བདག་
གི་སྐད་ཡང་མ་ཐོས། ངས་མིག་མདུན་ན་འབྱུང་བཞིན་པའི་དོན་དག་ཡོད་ཚད་རྨི་ལམ་
དང་མཚུངས་པར་ལག་པ་འདི་གཉིས་ཀྱི་སྟེང་དུ་མངོན་པ་མཐོང་། རྒྱུ་མཚན་ནི་ངའི་
སེམས་ཀྱི་དགའ་སྤྲོ་དང་ཚོར་བའི་འགལ་འདུ་ནི་ཀོང་ངོས་ཀྱི་མེ་ལོང་བརྒྱུད་ནས་འཕྱུར།
ཤོ་རྡེའུ་དེ་དྲ་མིག་དམར་པོ་དང་ནག་པོ་གང་དུ་ལྷུང་ཡོད་པ་དང་། བསྡད་ཡོད་དམ་འགུལ་
གྱིན་ཡོད་པ་ངས་འཁོར་གཞོང་དུ་བལྟ་མི་དགོས། རྒྱུ་མཚན་ནི་ཚོར་བ་སྐྱེན་ལ་ཉམས་
འགྱུར་ཕུན་སུམ་ཚོགས་པའི་ངོ་གདོང་འདི་ནས་ཤེས་ཐུབ། ནམ་རྒྱུན་གྱི་རྒྱལ་ཁ་དང་ཕམ་
ཁ། རེ་སྒུག་དང་རེ་ཆད་ཡོད་ཚད་མེར་ཚིག་པའི་རྨ་ཤུལ་ཇི་བཞིན་དཔར་ཡོད།
འོན་ཀྱང་། དེར་མཐུད་ནས་ཡང་ཧ་ལས་ཤིང་ཧང་སང་བའི་མཚན་མོ་ཞིག་སླེབས།
ངས་སེམས་སུ་སྔོན་ནས་ཚོར་བ་མག་མོག་ཅིག་གིས་དུས་སྐད་ཅིག་མ་དེ་བསླེབ་པར་སྐྲག
དེ་ནི་མི་འགྱངས་པར་ལྷགས་པའི་ཆར་རླུང་དྲག་པོ་ཞིག་དང་མཚུངས་པར། ངའི་དབང་རྩ་
དམ་པོར་བསྡམས་པ་དང་སྙིང་ཁ་ནང་ལ་ཐོན་དུ་བཅུག ཤོ་རྡེའུ་དེ་ཡང་བསྐྱར་ཐག་ཐག་
ཐག་འཁོར་གཞོང་དུ་སྐོར་བ་གཅིག་བརྒྱབ་པའི་སྐད་ཅིག་མ་དེར། མཆུ་སྒྲོས་བརྒྱ་ཕྲག་
གཅིག་ཙམ་གྱིས་དབུགས་ཀྱི་གཏོང་ལེན་འགག ཤོ་བདག་གིས་ད་ཐེངས་ནི་
དེ་དང་ཆབས་ཅིག་ཁོས་དབྱིག་ཤལ་བླངས་ནས་གོ་རིམ་འཆོལ་བའི་གསེར་གྱི་དོང་ཙེ་
དང་ཤོག་སྒོར་སི་ལིང་ལིང་བསྡུས་སོང་། དུས་སྐད་ཅིག་མ་དེར་རྩ་འཐེན་བྱུང་ནས་འཁུམ་
འདུག་པའི་ལག་པ་དེས་ཧ་ལས་དགོས་པའི་འགུལ་སྟངས་ཤིག་བསྟན་སོང་། དེ་ཚོ་གཉིད་
་སད་པ་ལྟར་ཡར་ལངས་པ་དང་། འཇིག་རྟེན་དུ་མེད་པ་ཞིག་ལ་བསྙབ་འདོད་པར།
ཕྱིའི་སྟོབས་ཤུགས་ལ་མི་བརྟེན་པར་རང་སྟེང་གི་གོམས་གཤིས་རྐྱང་རྐྱང་གིས། ཡང་མདུན་
ཅོག་སྟེང་དུ་འགྱེལ་བ་དང་། ཧ་ལམ་ཐང་ཆད་ནས་ར་རོར་གྱུར་ཡོད་པ་དང་འདྲ་མོད། ཡང་
བསྐྱར་ཐོལ་གྱིས་དབུགས་རྒྱས་ནས། ལག་པ་འཚབ་འཚུབ་ངང་མདུན་ཅོག་སྟེང་ནས་རང་
གི་ལུས་སྟེང་དུ་ཁྱེར་ཞིང་། ལོའུ་རྐུན་ཞིག་དང་འདྲ་བར་ལུས་སྟེང་ནས་ཡར་སྔོག་མར་སྔོག་
གིས། སྙིང་རླུང་འཚང་བཞིན་རང་གི་ལུས་སྟེང་གི་གློ་ཁུག་ནང་དོང་ཙེ་རེ་ལུས་ཡོད་མེད་ལ་
བལྟས། འོན་ཀྱང་། སྔོག་ཐེངས་རེར་ཅི་ཡང་མ་ཐོབ། དེ་ནས་ཡང་མུ་མཐུད་དུ་བསྔོག་པར་
འབྲས་བུ་ཅི་ཡང་མེད། འཁོར་གཞོང་ཡང་བསྐྱར་བསྐོར་བ་དང་། མི་གཞན་པ་ཚོས་སྔར་
བཞིན་སྐུག་འཇོག་མགོ་བརྩམས་སོང་། གསེར་གྱི་དོང་ཙེའི་སི་སྒྲ་དང་། རྐུབ་སྟེགས་འདེད་
པའི་སྒྲ། འཛེར་སྒྲ་སྣ་ཚོགས་འདྲེས་ནས་ཚོམས་ཆེན་འགས་སྙམ་བྱེད། གློ་བུར་དུ། ངའི་ཁ་
གཏད་ཀྱི་མི་དེ་ཧར་གྱིས་ཡར་ལངས། དངོས་ནས་དངངས་འཚུབ་སྐྱེས་པའི་མི་ཞིག་དང་
མཚུངས་པར་ལུས་པོ་དགྱེས་དགྱེས་བཏང་སྟེ་དབུགས་རིང་ཞིག་བརྔུབས་རྗེས། ཁོའི་རྒྱབ་
ཀྱི་རྐུབ་སྟེགས་དེ་ཆོམ་སྒྲ་དང་བཅས་ས་རུ་བསྒྱེལ་ཀྱང་ཕྱིར་བལྟས་ཙམ་ཡང་མི་བྱེད་པར།
འགྲམ་གྱི་མི་ཚོགས་ལའང་ཁ་ཡ་མི་བྱེད་པར་རྐང་པ་གཉིས་དྲ་མ་དྲུད་ཀྱིས་རྒྱན་སྟེགས་
དང་བྲལ། མི་ཚོགས་ཀྱིས་མི་འདི་མཐོང་བས་དངངས་འཚབ་ཀྱིས་ལམ་ཕྱེ།
སྣང་ཚུལ་དེར་བལྟས་ཏེ་ང་འཇིགས་སྐྲག་ཆེན་པོ་སྐྱེས། རྒྱུ་མཚན་ནི་ངས་མི་དེ་
གང་དུ་འགྲོ་རྒྱུ་ཡིན་པ་རྟོགས་སོང་། ཁོ་ནི་ཤི་ལམ་འཚོལ་དུ་འགྲོ་བ་ཤ་སྟག་རེད། སུ་ཡིན་
ཡང་འདི་ལྟར་ཡར་ལངས་ནས་ཕྱིར་མགྲོན་ཁང་དུ་མི་འགྲོ་ཁོ་ཐག་དང་། ཆང་ཁང་ལ་ཡང་
མི་འགྲོ། བུད་མེད་ཅིག་འཚོལ་ཕྱིར་མེ་འཁོར་དུ་འདུག་པའམ་ཡང་ན་འཚོ་བ་གཞན་ཞིག་
ཀྱང་མི་སྙེག་པ་རེད། ཐད་ཀར་དུ་གཏིང་མི་དཔོག་པའི་བྲག་རོང་དུ་འགྲོ་བ་ཐག་ཆོད་རེད།
དམྱལ་ཁམས་དང་མཚུངས་པའི་ཚོམས་ཆེན་ནང་ཡུན་རིང་འགོར་བའི་སེམས་པ་རྡོ་ལ་
བྱས་པའི་མི་ཞིག་ཡིན་ཀྱང་། མི་འདིར་དངུལ་ཁང་དང་རང་གི་གཉེན་ཉེ་ཚོས་རོགས་སྐྱོར
གང་ཡང་བྱས་མི་ཡོང་བ་གསལ་བོར་ཤེས་ཡོད། ཁོས་གནས་འདིར་རང་གི་ཆེས་མཐའ་
མཇུག་གི་དངུལ་ལོར་གཅིག་པུ་དང་། རང་གི་ཚེ་སྲོག་དག་སྐུག་ལ་བཞག་ཚར་བ་དང་། ད་
ནི་རྐང་བ་དྲུད་དེ་གར་འགྲོ་མི་ཤེས། ཚེ་སྲོག་གི་མཇུག་མཐར་འགྲོ་བ་སྨོས་ཅི་དགོས། ངས་
ཐོག་མཐའ་བར་གསུམ་དུ་སེམས་ཁུར་བྱེད་པ་ནི། ད་རེས་ཀྱི་རྒྱན་འདི་མགོ་ཚུགས་ཉིད་
ནས་སྤྱིར་བཏང་གི་རྒྱལ་ཕམ་ཞིག་གཏན་ནས་མ་ཡིན་པར། འདིའི་ནང་དུ་སྨྲ་མི་ཤེས་པའི་
གསང་བ་ཞིག་སྦས་ཡོད་པ་ཚོར། དུས་དེར་ངའི་མཐོང་ལམ་དུ་ཚེ་སྲོག་གློ་བུར་དུ་ཁོའི་
མིག་ནང་ནས་ཉམས་འགྲོ་བ་དང་། འཆི་བ་ཡིས་ད་ཅི་ད་དུང་གསོན་ཉམས་ལྡན་པའི་ངོ་
གདོང་ལ་ཕམ་ཉེས་ཀྱི་ཐལ་བ་བྱུགས། ངའི་སེམས་ཡེར་སེ་བཏང་། གཟའ་དྲང་སྲོང་གིས་
བཟུང་བ་ལྟར་ལུས་པོ་སྦྲིད་དུ་བཅུག མི་དེ་འདུག་སྟེགས་སྟེང་ཧོབ་ཀྱིས་ལངས་ཏེ། འཁྱོར་
གྱིན་འཁྱོར་གྱིན་ཕར་སོང་ཡར་སྔོན་ཁོའི་ལག་པ་མྱུར་མོ་དེ་ད་དུང་ངའི་མིག་ལམ་
ཤར་ངས་ཀྱང་རང་དབང་མེད་པར་རང་གི་ལུས་པོ་ཇེ་བརྟན་དུ་བཏང་། རྒྱུ་མཚན་ནི་
ཁོའི་གོམ་ཁ་འཁྱོར་བ་དེ་ད་ལྟ་ངའི་སྟེང་དུ་ཡོན་ཡོང་བ་འདྲ། ཡིན་ཡང་དེར་མཐུད་ནས་
ཁོས་ཡང་ངའི་དབང་ཤེས་དྲངས་སོང་བ་སྟེ། རང་གིས་ཀྱང་མི་ཤེས་པར་ཁོའི་རྗེས་དེད་དེ་
སོང་། ངས་འདི་ལྟར་བྱ་མི་འདོད་མོད། འོན་ཀྱང་རྐང་བ་གཉིས་ཁོའི་ཕྱོགས་སུ་བསྐྱུར་འགྲོ།
འདི་ཚང་མ་དམིགས་ཡུལ་མེད་པའི་ངང་བརྩམས་སོང་བ་དང་། རང་ཤུགས་སུ་བྱུང་བའི་
དོན་བྱ་ཞིག་རེད། ངས་སུ་ལའང་དོ་སྣང་བྱས་མེད་ལ། ངས་རང་ཉིད་ལའང་ཚོར་ཤེས་མེད་
པར། སྒོ་ཕྱིར་འབྲེལ་བའི་བར་ཁྱམས་སུ་བརྒྱུགས།
ཁོ་ལྭ་བ་ཞྭ་མོ་བཅོལ་སའི་ཁང་བར་ལངས་འདུག ཞབས་གཡོག་པས་ད་དབྱི(ལྭ་
རིང)ཁོར་བྱིན་མོད། ཁོའི་ལག་དཔུང་རང་དབང་ལ་མི་ཡོང་། དེ་བས་གུས་པ་ཡོད་པའི་
ཞབས་གཡོག་པས་ཤུགས་མི་ཆུང་བ་ཞིག་བཏོན་རྗེས་ད་གཟོད་ཁོར་ཕུ་ཐུང་འདྲོངས་སུ་
བཅུག ཞ་འཁུམས་ཀྱི་ནད་ཕོག་པའི་མི་ལ་རོགས་རམ་བྱེད་པ་དང་མཚུངས། ཁོའི་ལག་
པ་ཧྲེང་ཧྲེང་དུ་བྲང་ཁུག་ཏུ་བསྲིངས་ནས། ཞབས་གཡོག་པར་འཛད་རྔན་ཙམ་སྟེར་འདོད་
མོད། ལག་པ་སྟོང་བར་ཕྱིར་འཁུམས་སོང་། དུས་དེར་ཁོས་ཐོལ་གྱིས་ཡོད་ཚད་དྲན་བྱུང་
བ་ལྟར། འཇིགས་དངངས་ཀྱི་ཉམས་སྣང་དང་བཅས་ལྕེ་ལྐུགས་ཀྱིན་ཞབས་གཡོག་པར་
ཅི་ཞིག་ལབ་པ་དང་། ཡང་སྔོན་དང་འདྲ་བར་ཧོབ་ཀྱིས་མདུན་ཕྱོགས་སུ་ཤོར་སོང་། ཕར་
བལྟས་ན་ར་བཟི་བ་ཞིག་དང་ཀུན་ནས་མཚུངས་པར་ལྡ་མ་ལྡིང་གིས་རྒྱན་རྩེད་ར་བའི་རྡོ་
སྐས་ལས་བབས། ཞབས་གཡོག་པ་དེ་རྡོ་སྐས་སྟེང་ལངས་ཏེ་མིག་གིས་དར་ཅིག་ལ་བསྐྱལ་
རྗེས། གདོང་ལས་སྣང་ཆུང་གི་སྒྲོབ་ཉམས་ཤིག་ཤར་ཞིང་། དེ་ནས་ཧ་གོ་བའི་ཚུལ་གྱིས་
དགོད་འཛུམ་ཞིག་བསྟན་བྱུང་།
“ངང་ཚུལ་འདི་ཇི་འདྲའི་མི་སེམས་གཡོ་བ་ཞིག་རེད། ང་དངོས་གནས་ཁ་སྐྱེངས་ཏེ་
ལོགས་སུ་ལྟར་མི་བཟོད། ངས་རང་དབང་མེད་པར་ཁ་གཞན་ལ་འཁོར་བ་དང་། ཟློས་གར་
ཁང་དུ་རེ་བ་ཟད་པའི་མི་ཞིག་གི་བྱེད་སྒོར་ལྟ་བ་བཞིན་སེམས་སུ་འཛེམ་དོགས་ཤིག་གིས་
ཁེངས། ངས་ཀྱང་འཕྲལ་མྱུར་གྱིས་རང་གི་ལྭ་བ་ཞབས་གཡོག་པར་ལེན་དུ་བཅུག ཀླད་
པའི་ནང་དམིགས་བྱ་གསལ་བོ་ཞིག་མེད། བཟོད་བསྲན་མ་ཐུབ་པར་མི་རྒྱུས་མེད་དེའི་
རྗེས་སྙེག་སྟེ་སྨག་མུན་ཁྲོད་ཞུགས།”
ལྕམ་མོ་ཡིས་བཤད་ནས་འདིར་སླེབས་པར། ཨེན་ཙམ་ལ་མཚམས་བཞག ཁོ་མོ་
འགུལ་ཙམ་ཡང་མི་བྱེད་པར་ངའི་ཁ་གཏད་དུ་བསྡད་དེ། མོར་ཁྱད་དུ་མངའ་བའི་ལྷོད་ཤ་
དང་དོན་དེའི་ངོ་བོ་འཛིན་པའི་རྣམ་འགྱུར་གྱིས་བསྟུད་མར་བཤད་པ་རེད། སེམས་གཏིང་
ནས་སྟ་གོན་བགྱིས་ཤིང་། དོན་དག་གི་བྱུང་རིམ་ལ་དག་སྒྲིག་ཞིབ་མོ་བྱས་པ་ཡིན་ན་ད་
གཟོད་འདི་འདྲ་ཡིན་སྲིད། ད་ལྟ་མོས་ཐོག་དང་པོར་བརྗོད་མཚམས་བཞག་པ་དང་། འདང་
ཞིག་བརྒྱབ་རྗེས། བཤད་མཚམས་བཞག་སྟེ། ཐད་ཀར་དུ་ང་ལ།
“ངས་ཁྱོད་དང་ང་རང་ཉིད་ལ་ཁས་བླངས་མྱོང་།” མོ་སེམས་མི་བདེ་བའི་ཚུལ་གྱིས།
བདེན་གཏམ་ངོ་མས་དོན་དག་ཡོངས་རྫོགས་བཤད་པ་ཡིན། འོན་ཀྱང་ད་ལྟ་ང་ལ་རེ་
བ་ཞིག་ཡོད་པ་ནི་ངའི་ཟོལ་མེད་དང་ལྷག་བསམ་ལ་ཁྱོད་ཀྱིས་ཡིད་ཆེས་རྣམ་དག་བྱེད་
དགོས། སྐབས་ཐོག་དེའི་ངའི་བྱ་སྤྱོད་ལ་ཀུན་སློང་གཞན་ཞིག་ཡོད་མ་འདོད། གལ་ཏེ་
ཀུན་སློང་གཞན་ཞིག་ཡོད་ནའང་། དེ་རིང་ང་རང་གིས་ཁས་ལེན་པར་ངོ་མི་གནོང་། འོན་
ཀྱང་། དོན་དག་འདིའི་ཐད་དུ་ཚོད་དཔག་བྱས་ན་མི་འགྲིག དེར་བརྟེན་ངས་ངེས་པར་
དུ་ནན་ཏན་བྱེད་དགོས། སྐབས་དེར་ངས་རྒྱ་སྲང་དུ་རྩ་བ་ནས་ཕམ་ཞིང་རེ་བ་ཟད་པའི་ཤོ་
རྒྱག་པ་བདས་དུས། ང་རང་ན་གཞོན་དེར་ཆགས་སེམས་སྐྱེས་པ་གཏན་ནས་མིན། ངས་
ཁོ་ཕོ་གསར་ཞིག་གི་སར་བཞག་མེད། སྐབས་དེར་ང་མོ་ལོ་བཞི་བཅུར་སོན་པའི་བུད་མེད་
ཅིག་ཡིན། དོན་དངོས་སུ། ངའི་སྐྱེས་པ་འདས་རྗེས། ངས་སྐྱེས་པ་གཞན་ལ་མིག་ཟུར་ཙམ་
ཡང་བལྟས་མྱོང་མེད། ངས་ཁྱོད་ལ་གསལ་བོ་བཤད་རྒྱུ་ཞིག་ལ། ངའི་སེམས་སྔོན་ནས་ཞོ་
ལྟར་ཆགས་འདུག ངས་དོན་འདི་ཁྱོད་ལ་མི་བཤད་ཐབས་མེད་ཡིན། དེ་ལྟར་མིན་ན་རྗེས་
ནས་བྱུང་བའི་དོན་དག་ཚང་མ་འཇིགས་ཡེར་བ་ཞིག་ཡིན། དེ་ལོས་ཡིན། ཕྱོགས་གཞན་
ཞིག་ནས། ངས་ཀྱང་སྐབས་དེར་སེམས་ཁམས་ཅི་ལྟ་བུ་ཞིག་གིས་ཕམ་ཁུར་བའི་མི་དེ་
བདས་སོང་བ་གསལ་བོ་ཞིག་འཆད་དཀའ། འདིའི་ནང་དུ་ཡ་མཚན་པའི་དོན་དག་མང་པོ་
ཡོད་དེ། གཙོ་བོ་དངངས་སྐྲག་གི་དོན་དག་ཅིག་འབྱུང་སྲིད་པའི་སེམས་ཁམས་དེ་རེད། ང་
ལ་སྔོན་ནས་འཇིགས་ཡེར་བའི་དོན་དག་ཅིག་སྤྲིན་ནག་བཞིན་ན་གཞོན་འདིའི་སྟེང་དུ་
འཁོར་ཡོད་པའི་ཚོར་བ་མག་མོག་ཅིག་སྐྱེས། ཡིན་ནའང་ཚོར་བ་དེར་གསལ་འགྲེལ་དང་
ཞིབ་བརྗོད་བྱེད་ཐབས་མེད། ལྷག་པར་དུ་དོན་དེ་བྱུང་བ་མགྱོགས་ཤིང་གློ་བུར་ཡིན་པ་མ་
ཟད། ངའི་བྱ་སྤྱོད་ཀྱང་གཞན་ལ་ཕན་འདོགས་པ་ཁོ་ན་ཙམ་ཡིན་པས། ཡོད་ཚད་གདོད་
མའི་རང་བཞིན་ལས་བརྒལ་མེད། དེ་ནི་རྒྱ་སྲང་དུ་བྱིས་པ་ཞིག་རླངས་འཁོར་ལ་གདོང་
གཏད་ནས་རྒྱུགས་པ་སྙོབ་ཐེངས་གཅིག་གིས་འཛིན་འདོད་པ་དང་གཅིག་འདྲ་རེད། ཡང་
དཔེ་འདི་ལྟར་བཞག་ཆོག་སྟེ། ཆུ་རྐྱལ་རྒྱག་མི་ཤེས་པའི་མི་ཞིག་གིས་ཆུར་ལྷུང་བའི་མི་
གཞན་ཞིག་ཆུར་བྱིང་བ་སྐྱོབ་འདོད་དེ་ཟམ་ཐོག་ནས་མར་མཆོངས་པ་དང་འདྲ་ལ། སྐབས་
དེར་ཁོ་ཚོ་རྫུ་འཕྲུལ་དང་འདུན་པ་ཁྱད་པར་བ་ཞིག་གིས་བསླུས་པས་མར་མཆོངས་ཐུབ་
སོང་བ་ལོས་ཡིན། སྐབས་དེར་ཁོ་ཚོ་རང་ཉིད་ལའང་སྙིང་ཁམས་ཆེ་བའི་བྱ་སྤྱོད་འདི་དག་
ལ་དོན་སྙིང་ཡོད་མེད་བསམ་བློ་གཏོང་ཁོམ་མེད། སྐབས་དེར་ངས་ཀྱང་གང་ཡང་མ་བསམ་
པར། ཤོ་རྒྱག་དེའི་ཕྱི་རྗེས་དེད་ནས་ཚོམས་ཆེན་ལས་ཕྱིར་བུད། སྒོ་ཁར་སླེབས་འཕྲལ།
ཡང་ལམ་འགྲམ་གྱི་སྟེགས་བུ་བསྙེགས་ནས་སོང་།
“ཁྱོད་དང་ཡང་ན་རྣམ་རིག་གསལ་ཞིང་ཚོར་བ་མྱུར་བའི་མི་སུ་ཞིག་ལ་མཚོན་
ནའང་འདི་འདྲའི་མཚར་སྣང་ལས་ཐར་ཐབས་མེད་པ་ང་ལ་ཡིད་ཆེས་བརྟན་པོ་ཡོད། རྒྱུ་
མཚན་ཆེས་མང་མཐའ་ཡང་མི་ལོ་ཉེར་བཞི་མ་ཡོལ་བའི་ན་གཞོན་ཞིག་གོམ་འགྲོས་འཁྱ་
འཁྱོར་དང་། སྐྲ་ལོ་དུང་ལྟར་དཀར་བ། ར་བཟི་བའི་ཆང་འཐུང་ཞིག་དང་འདྲ་བར་ལུས་
ཡོངས་ཀྱི་རུས་པ་དུམ་བུར་ཆད་པ་ལྟར། ལུས་ཧྲིལ་པོ་གཟུགས་འགོར་ཆགས་དཀའ་ཚུལ་
གྱིས་གཞུང་ལམ་འགྲམ་དུ་སླེབས་པ་འདི་ལས་སྐྲག་རྒྱུ་འོང་བ་ཞིག་གང་ན་མཆིས། ཁོ་ནི་
གནས་དེར་སོ་སྒྱེ་ཞིག་དང་འདྲ་བར་རྐུབ་སྟེགས་རིང་པོ་དེའི་སྟེང་འགྱེལ་བ་དང་། བྱ་སྤྱོད་
འདིས་ང་ལ་སྙིང་འདར་དུ་བཅུག་ཅིང་། ངའི་བསམ་པར། མི་འདི་ཚར་སོང་བ་རེད། མི་ཤི་
བོ་དང་། ཡང་ན་ལུས་ཡོངས་ཀྱི་ཤ་གནད་ལ་གསོན་ཤུགས་ཤོར་སོང་བའི་མི་ད་གཟོད་འདི་
ལྟར་འགྱེལ་འགྲོ་བ་ཡིན། ཁོའི་མགོ་བོ་གསེག་ནས་རྐུབ་སྟེགས་སྟེང་འགྱེལ་འདུག ལག་
དཔུང་གཉིས་ཤེད་མེད་དུ་སར་དཔྱངས་པ་དང་། རྒྱ་སྲང་གི་གློག་འོད་རབ་རིབ་འོག་ཁོའི་
གམ་ནས་བརྒྱུད་འགྲོ་བའི་མི་རྣམས་ཀྱིས་ཁོ་ནི་མེ་མདས་རང་སྲོག་བཅད་པ་ཞིག་ཏུ་
བསམ་བཞིན་ཡོད། ངས་གསལ་འགྲོལ་བྱེད་ཐབས་མེད། མིག་མདུན་གྱི་མི་འདི་ཤ་ཁྲག་
གདོས་བཅས་ཀྱི་ཕུང་པོ་ཞིག་ཡིན་པ་དང་། ངའི་མཐོང་ས་ནས་གསལ་ལྷང་ངེར་ཡོད། མེ་
མདས་རང་སྲོག་བཅད་པའི་མི་ཞིག་ཡིན་ཙ་ན། ངས་དབང་མེད་དུ་ཁོའི་ལྭ་བའི་ཁུག་མའི་
ནང་བོའུ་ཐུང་ཞིག་བཅུག་ཡོད་པ་ཐག་གིས་ཆོད། སང་ཉིན་ཁོའི་ལུས་པོ་ཧྲེང་ཧྲེང་དུ་འདི་
ནས་བསྣར་འདུག་པ་མཐོང་སྲིད། ཡང་ན་རྐུབ་སྟེགས་རིང་པོ་འདིའི་སྟེང་དུ། དབུགས་
ཀྱིས་རྒྱུ་བ་འགག་ཅིང་། ཁྲག་གིས་སྦག་ཡོད་སྲིད། རྒྱུ་མཚན་ནི་ཁོ་འགྱེལ་འགྲོ་བའི་བཟོ་
ལྟ་དེ་དྲུངས་ནས་བཅད་པའི་ཤིང་སྡོང་བཞིན་ནར་སེ་འགྱེལ་བ་དང་། ངས་ད་བར་དུ་མིའི
ལུས་པོའི་ངལ་དུབ་དང་རེ་ཆད་ཀྱི་མངོན་སྟངས་འདི་འདྲ་ཞིག་ཡིན་པ་མཐོང་མ་མྱོང་།
ཁྱོད་ཀྱིས་བསམ་བློ་ཞིག་ཐོངས་དང་། སྐབས་དེར་ང་གནས་ཚུལ་ཇི་འདྲ་ཞིག་ལ་
ཐུག་འདུག འགུལ་རྒྱུ་ཅུང་ཙམ་ཡང་མེད་པའི་མི་དེ་སྡོད་པའི་རྐུབ་སྟེགས་རྒྱབ་ཕྱོགས་
སུ། གོམ་པ་ཉི་ཤུ་ཙམ་གྱིས་ཆོད་པའི་སར་ལངས་ནས། ཅི་བྱེད་འདི་བྱེད་མི་ཤེས་པར་ལུས།
འདུན་པ་དྲག་པོ་ཞིག་གིས་ང་རང་རོགས་རམ་བྱེད་པར་སྐུལ་ན་ཡང་། མི་རབས་དུ་མར་
ངོ་ཚ་དང་འཛེམ་དོགས་ཀྱིས་སྒྲོག་ཏུ་བཙུད་པའི་ང་རང་ཉེ་སར་བཏུད་མ་ནུས་ལ། མི་རྒྱུས་
མེད་ཅིག་དང་རྒྱ་སྲང་ནས་ཁ་བརྡ་བྱེད་མ་ཕོད། གནམ་ངོ་སྤྲིན་གྱིས་སྒྲིབ་ཅིང་། སྲང་བར་
གྱི་ཡམ་ཡོམ་བྱེད་པའི་ས་ཞུས་སྒྲོན་འོད་སྐྱ་སེར་ཞིག་སྤྲོ། ནམ་གུང་ལ་སླེབས་ཡོད་པས་
ལོས་ཡིན། མཚམས་ལམ་རེར་ད་གཟོད་མིའི་གྲིབ་གཟུགས་རེ་མཐོང་ཐུབ། ང་ཁེར་རྐྱང་
དུ་རང་སྲོག་གཅོད་མཁན་དང་མཉམ་དུ་མེ་ཏོག་ལྡུམ་ར་འདིར་བསྡད། ངས་ཐེངས་ལྔའམ་
བཅུ་ཙམ་སྤོབས་པ་བསྐྱེད་དེ་ཁོ་ཡོད་སར་འགྲོ་བསམ་ཡང་། ཐེངས་རེ་རེར་ངོ་ཚའི་ལྡོག་
ཤུགས་ཀྱིས་ཕྱིར་འཐེན་འགྲོ། ངའི་དྲན་ཚུལ་དུ་ངན་ལམ་དུ་ལྷུང་བའི་ཤོ་རྒྱག་དེས་ཁོ་རང་
སྐྱོབ་ཏུ་འོང་མཁན་དེ་དང་མཉམ་དུ་བསྒྱེལ་སྣང་ཤར། དེ་ལྟར་ཐེ་ཚོམ་གྱི་ངང་ངས་ཁོ་རང་
སྐྱོབ་མི་ཕོད་ལ། བསྐྱུར་ཡང་མི་འདོད་པར་ལུས། ཧ་ལམ་དུས་ཚོད་གཅིག་ཙམ་གྱི་རིང་། ང་
སོམ་ཉིའི་ངང་སྟེགས་བུར་ཕར་ཚུར་སོང་བ་ཡིན། དེ་ནི་ཚར་རྒྱུ་རྫོགས་རྒྱུ་མེད་པའི་དུས་
ཚོད་ཅིག་རེད། དུས་ཚོད་འདིའི་ནང་། མངོན་དུ་མེད་པའི་རྒྱ་མཚོའི་རླབས་ཕྲེང་སྟོང་ཕྲག་
གིས་དུས་ཚོད་དེ་གཤགས་ནས་སིལ་བུར་བཏང་། ཡོངས་སུ་བཅོམ་པའི་མི་དེའི་ངང་ཚུལ་
གྱིས་ངའི་སེམས་གཡོ་བར་བྱས་པས་ངས་བསྐྱུར་ནས་འགྲོ་མ་བཟོད།
ཡིན་ནའང་ང་ལ་སྐད་ཆ་ཚིག་གཅིག་བཤད་པའམ་དོན་གཅིག་སྒྲུབ་པའི་སྤོབས་
པའང་མེད། ནམ་སྨད་ཧྲུལ་བོར་ང་འདི་ལྟར་འགྲེང་ནས་བསྒུགས་བསྡད། མཐའ་མཇུག་བློ་
རིག་ཇེ་གསལ་དུ་འགྲོ་ནའང་ཐང་། རང་ཉིད་རྙོག་དྲར་མི་ཚུད་པའི་ཕྱིར། ཁ་ཕྱིར་འཁོར་ཏེ་
ཡུལ་དུ་ལོག་པ་ཡིན། ངས་སྡར་མ་དེ་འདི་ལྟར་ཐབས་ཟད་འུ་ཐུག་ངང་ཉལ་དུ་འཇུག་པར་
སེམས་ཐག་བཅད། འོན་ཀྱང་ང་སོམ་ཉིའི་གཡང་ལས་ཕྱིར་འཐེན་ཏེ། ཕྱི་ཤུགས་དྲག་པོ་
ཞིག་གིས་ཐག་གཅོད་བྱས་པ་ཡིན། མ་གཞིར། སྐབས་འདིར་ཆར་བ་བབས་བྱུང་། མཚན་
གང་པོར་རླུང་གཡུགས་ནས་མཚམས་མ་བཞག སྤྲིན་ནག་གིས་ས་གཞི་མནན་འོང་བས་
མི་རྣམས་ཀྱི་དབུགས་འབྱིན་རྔུབ་ཀྱང་དཀའ། བར་སྣང་དོག་པོར་སོང་བའི་སྣང་བ་སྐྱེས།
གློ་བུར་དུ་ཆར་རྡེའུ་བབས་བྱུང་། དེ་མུར་དྲག་ཆར་ཤག་ཤག་བབས། དྲག་ཆར་རླུང་གིས་
འདེད་བཞིན་ལྗིད་ཏིག་གི་ཆར་རྒྱུན་ཞིག་ཏུ་གྱུར། ང་དབང་མེད་དུ་དངོས་ཟོག་ཚོང་ཁང་
ཞིག་གི་མདའ་ཡབ་འོག་ཏུ་བྲོས་ནས་ཆར་གཡོལ་བྱས། ངས་ཆར་གདུགས་ཕུབ་ཡོད་མོད་
དྲག་རླུང་གཡུགས་ཐེངས་རེ་རེས་ཆར་ཆུ་ངའི་ལྭ་བའི་སྟེང་དུ་ལྷུང་། ཆར་རྡེའུ་རེ་རེ་ཐག་
ཐག་ཐག་སར་འབབ་སྐབས། ངའི་གདོང་དང་ལག་པར་ཆར་བ་ཟེགས་པས་འཁྱག་སིབ་
སིབ་ཀྱི་སྣང་བ་སྟེར།
ཡིན་ཡང་། ནམ་མཁའི་ཆུ་རགས་ཤོར་འདྲའི་ཆར་ཆེན་འོག ཉམ་ང་བའི་མི་དེ་
སྔར་བཞིན་ལྷིང་འཇགས་གེར་འདུག་སྟེགས་སྟེང་འགུལ་ཙམ་ཡང་མི་བྱེད་པར་བསྡད་
འདུག མི་ལོ་ཉེར་ལྔ་འགོར་མོད། སྐབས་དེའི་སྐྱི་གཡའ་བའི་སྣང་ཚུལ་ལ་ཕྱིར་དྲན་བྱས་
ཚེ་ད་ལྟའང་ངའི་མགྲིན་པ་བརྣངས་པར་བྱེད། ཆར་ཆུ་མདའ་ཡབ་ལས་ས་རུ་བཞུར། གྲོང་
ཁྱེར་ནང་དུ་རླངས་འཁོར་གྱི་ལྡིར་སྒྲ་གྲག གཡས་གཡོན་དུ་ལྭ་རིང་གི་གོང་བ་ཕྱིར་སློག་
པའི་མི་རྣམས་བྲེལ་འཚུབ་ངང་བྲོས་བྱོལ་བྱས། སྲོག་ལྡན་ཞིག་ཡིན་ཕྱིན་འཚབ་བེ་འཚུབ་
བེར་ཕར་བྲོས་ཚུར་བྲོས་བྱས་ནས་ཆར་གཡོལ་བྱེད་སའི་གནས་འཚོལ། མི་དང་རི་དྭགས་
གང་ཡིན་ཡང་རླུང་འཚུབ་དྲག་ཆར་འདི་ལ་ཤིན་ཏུ་འཇིགས་སྐྲག་སྐྱེས། ཡིན་ཡང་ཕ་གིའི་
རྐུབ་སྟེགས་སྟེང་གི་མི་དེ་ནག་ཡོ་རེར་ཏོག་ཙམ་ཡང་མི་འགུལ། ངས་ད་ཅི་ཁྱོད་ལ་བཤད་
མྱོང་། མི་དེར་ལྷན་སྐྱེས་ཀྱི་མཐུ་ནུས་ཤིག་ཡོད། ཁོའི་འགུལ་སྟངས་དང་འདུག་སྟངས་གང་
ལས་ཀྱང་རང་གི་བསམ་འདུན་གསོན་ཉམས་ལྡན་པར་མཚོན་ཐུབ། ཁོ་འདི་ལྟར་འགུལ་
མེད་གྲག་མེད་དུ་བསྡད། རླུང་འཚུབ་དང་དྲག་ཆར་ཁྲོད་མི་འགུལ་བར་འདི་ལྟར་ཚོར་བ་
སྤུ་ཙམ་མེད་པར་ལུས། ཕལ་ཆེར་ངལ་དུབ་ཀྱིས་མནར་དྲགས་པས་ལོས་ཡིན། ཡར་ལངས་
ནས་གོམ་པ་འགའ་སྤོས་ནས་ཆར་གཡོལ་བྱེད་ས་ཞིག་ཀྱང་འཚོལ་ཐབས་བྲལ། ཁོས་འདི་
ལྟར་རང་གི་ཚེ་སྲོག་ཡེ་ནས་སྣང་མེད་དུ་བཞག འོན་ཀྱང་། འཇིག་རྟེན་སྟེང་གི་དངོས་པོ་
གང་ཡིན་ཡང་རེ་ཐག་ཆད་པ་དང་། མགོ་མཇུག་བར་གསུམ་དུ་རང་གིས་རང་ལ་དམའ་
ཕབ་པ་དང་། གསོན་ཡང་ཤི་བའི་ལྟར་སྣང་འདིས་མི་སེམས་གཏིང་ནས་གཡོ་བར་བྱེད།
འཇིམ་རྐོས་མཁན་དང་། སྙན་ངག་མཁན། མེ་ཁེ་ལིང་ཆི་ལོ་དང་ཏན་ཏིན་གང་ཡིན་ཡང་།
ངའི་ཡིད་སེམས་འདི་ལྟར་འགུལ་མ་མྱོང་། སེམས་ཁུར་ཞིག་གིས་འདི་ལྟའི་རེ་ཐག་ཆད་
པའི་རྣམ་པ་དང་། འཇིག་རྟེན་སྟེང་ཆེས་ཟབ་པའི་སྡུག་བསྔལ་ཚོར་བྱུང་། ཆར་བས་མི་
འདི་གང་འདོད་དུ་བརླན་པ་དང་། ལུས་ཡོངས་ཀྱི་ཤེད་ཤུགས་ཟད། ངལ་དུབ་ཀྱིས་མནར་
དྲགས་པས་འགུལ་ཙམ་ཡང་མི་ནུས། རང་ཉིད་སྲུང་ཐབས་ཀྱང་བྲལ།
ངས་མིག་གིས་བལྟས་ནས་འདུག་བཟོད་མེད། ང་གློ་བུར་དུ་ཆར་རྡེའུས་མིའི་སྐྱི་
པགས་ལ་གཞུས་ཚེ་ན་ཁོལ་ལངས་པའི་དྲག་ཆར་བསུས་ནས་ཕར་རྒྱུགས། རྐུབ་སྟེགས་
སྟེང་བརླན་ཐག་ཆོད་པའི་མི་དེ་བསྒུལ། ‘ངའི་རྗེས་སུ་ཤོག’ ངས་ཁོའི་དཔུང་བ་ནས་
བཟུང་སྟེ་འཐེན། ཁོའི་མིག་མདངས་ཉབ་ཉོབ་དེས་དཀའ་སྡུག་གིས་ང་ལ་ཅེར། ཁོའི་
འདུ་ཤེས་ཅུང་ཙམ་སླར་སོས་པ་འདྲ་མོད། ཡིན་ཡང་ཁོས་ངའི་སྐད་ཆ་ཧ་གོ་མ་སོང་།
‘ངའི་རྗེས་སུ་ཤོག་ཅིག’ ངས་ཡང་བསྐྱར་ཁོའི་བརླན་ཟིན་པའི་ཕུ་ཐུང་ནས་འཐེན། ང་
དངོས་གནས་ཁོང་ཁྲོ་ལངས་རྩིས་བྱས་པར། ཁོ་རང་དལ་མོར་ཡར་ལངས་ནས་ཡམ་ཡོམ་
ངང་ཁྱོད་ཀྱིས་ཅི་བྱེད་དམ། ཞེས་དྲིས་པར། ལན་གྱིས་སྟོངས་སོང་། རྒྱུ་མཚན་ང་རང་
གིས་ཀྱང་ཁོ་རང་གང་དུ་འཁྲིད་དགོས་པ་མི་ཤེས། ཁོ་རང་ཆར་ནང་དུ་འདི་ལྟར་བརླན་
པར་མི་བྱེད་པ་དང་། རེ་ཐག་ཆད་ནས་རང་སྲོག་གཅོད་པའམ་དོན་སྙིང་མེད་པར་འདིར་
སྡོད་དུ་འཇུག་བསམ་མེད་པ་ཙམ་ཡིན། ངས་ཁོའི་དཔུང་བ་ནས་བཟུང་སྟེ་མ་བཏང་བར།
བློ་རྩ་ཞུམ་པའི་མི་དེ་ཁྲིད་ནས་མདུན་ཕྱོགས་ཀྱི་དངོས་ཟོག་ཚོང་ཁང་ཡོད་སར་སོང་། དེ
རུ་མདའ་ཡབ་ཞེང་ཚད་མི་ཆེ་བ་ཞིག་ཡོད་པས། མ་མཐའ་ཡང་རླུང་འཚུབ་དང་དྲག་ཆར་
གྱིས་འཇབ་རྒོལ་བྱེད་པ་ཅུང་ཙམ་འགོག་ཐུབ། དེའི་རྗེས་སུ་ཅི་བྱེད་དམ། ངས་ཀྱང་མི་ཤེས།
ཤེས་འདོད་ཀྱང་མེད། མི་འདི་སྐམ་ས་ཞིག་ཏུ་ཁྲིད་རྒྱུ་མ་གཏོགས་ཅི་ཡང་མ་བསམ། ངས་
ཁོ་མདའ་ཡབ་ཀྱི་གྲུ་སྣེ་ཞིག་གི་འོག་ཏུ་ཁྲིད་རྗེས། ཕྱིན་ཆད་ཀྱི་དོན་དག་ལ་སྐབས་དེར་
བསམ་བློ་གང་ཡང་མ་བཏང་།
ངེད་གཉིས་འདི་ལྟར་སྐམ་ས་ཙམ་པོ་བ་དེར་གཤིབ་ནས་ལངས་བསྡད་པ་ཡིན།
རྒྱབ་ཕྱོགས་ནི་སྒོ་ཟྭ་བརྒྱབ་པའི་དངོས་ཟོག་ཚོང་ཁང་གི་གྱང་རེད། མགོ་ཐོག་ཏུ་མདའ་
ཡབ་ཆུང་ཆུང་དེ་གཅིག་པུ་ལས་ཅི་ཡང་མེད། དྲག་ཆར་བབས་ནས་མཚམས་མ་བཞག
གློ་བུར་དྲག་ཏུ་གཡུགས་པའི་རླུང་འཚུབ་དེས་གཡོ་སྒྱུའི་ངང་འཁྱག་སིབ་སིབ་ཀྱི་ཆར་ཆུ་
མདའ་ཡབ་འོག་གི་ང་ཚོའི་ལྭ་བ་དང་གདོང་ལ་བརྒྱབ། སྣང་ཚུལ་འདི་དངོས་ནས་བཟོད་
ཐབས་བྲལ། ང་འདི་ལྟར་ལུས་ཡོངས་བརླན་པར་གྱུར་པའི་སྐྱེས་པ་རྒྱུས་མེད་འདིའི་གམ་
དུ་བསྡད་ན་མི་འོས་མོད། འོན་ཀྱང་ངས་ཁོ་རང་འདིར་ཁྲིད་ཡོང་བ་ཡིན་པས། སྐད་ཆ་
ཚིག་གཅིག་ཀྱང་མ་བཤད་པར་ཁོ་རང་འདིར་བསྐྱུར་མི་འོས་ཤིང་། གང་ལྟར་ཡང་ངས་
ཅི་ཞིག་བསྒྲུབ་དགོས། རིམ་གྱིས་ངས་རིག་པ་ཇེ་གསལ་དུ་བཏང་ནས་འདང་བརྒྱབ་པ་
ཡིན། ངའི་བསམ་པར་རབ་ཡིན་ན་ཤིང་རྟ་ཞིག་བོས་ཏེ་ཁོ་རང་ཡུལ་ལ་བསྐྱལ་རྗེས་རང་
ཉིད་ཡུལ་དུ་ལོག་ན་བཟང་སྙམ། སང་ཉིན་སླེབས་ཚེ་ཁོ་རང་ལ་ཐབས་བཀོད་ཡོད་ངེས། དེ་
ནས་ངས་གམ་ནས་འགུལ་ཙམ་ཡང་མི་བྱེད་པར་ལངས་འདུག་པའི་མི་དེར ་ཁྱོད་གང་ན་
བསྡད་ཡོད།” ཅེས་དྲིས།
ང་ལ་སྡོད་ས་མེད་ང་དེ་རིང་ས་སྲོད་སྐབས་ནེའུ་སི་ནས་ཡོང་བ་ཡིན་
ང་ཕྱིར་འགྲོ་ཐབས་མེད།
“མཇུག་མཐའི་སྐད་ཆ་དེར། ངས་དེ་མ་ཐག་གོ་བ་ལེན་མ་ཐུབ། ཕྱིས་སུ་གཞི་ནས་
དོན་རྟོགས་སོང་། མི་འདིས་ང་སྨད་འཚོང་མ་ཞིག་གི་ཚུལ་དུ་བཟུང་ཡོད། བུད་མེད་
དེ་དག་མཚན་མོར་དཔུང་སྒྲིག་ནས་ཤོ་ཁང་གི་མཐའ་འཁོར་དུ་ཡར་འགྲོ་མར་འགྲོ་བྱས་ཏེ།
རླུང་རྟ་དར་ཡོད་པའི་ཤོ་མཁན་དང་བཟི་བོ་དག་གི་ལག་ནས་དོང་ཙེ་འགའ་ལེན་པར་རེ་
བ་བྱེད། ཡང་གཅིག་བཤད་ན། ཁོ་ལ་བསམ་ཚུལ་འདི་ལས་གཞན་ཅི་ཞིག་ཡོད་ནུས་སམ།
རྒྱུ་མཚན་ངས་ཁྱོད་ལ་དོན་འདི་བརྗོད་སྐབས། ད་གཟོད་སྐབས་ཐོག་དེའི་གནས་བབ་ལ་
ཡིད་ཆེས་དཀའ་ཞིང་ཡང་ན་ཡེ་ནས་བྱུང་རྒྱལ་དུ་སོང་བ་ཚོར། ངས་ཁོ་འདུག་སྟེགས་
སྟེང་ནས་ཡར་ལངས་སུ་བཅུག་རྗེས། སྔར་བཞིན་ཅི་ཡང་མ་བཤད་པར་ཁོ་ངའི་རྗེས་སུ་
འཐེན་ནས་མཉམ་དུ་སོང་། འདི་དངོས་གནས་མཛངས་མའི་སྤྱོད་པ་ཞིག་མིན། འོན་ཀྱང་
སྐབས་དེར་འདི་དག་དྲན་མ་བྱུང༌། ཕྱིས་སུ་སླེབས་ཚེ། དལ་གྱིས་ངས་ཁོ་རང་ང་ལ་གོ་བ་
གཏིང་ནས་ལོག་འདུག་པ་ཚོར། ཡིན་ཡང་ཧ་ཅང་འཕྱི་ཐལ་བ་རེད། དེ་མིན་ན་ངས་གཤམ་
གྱི་སྐད་ཆ་འདི་དག་གཏན་ནས་བཤད་མི་སྲིད། སྐབས་དེར་ངས་འོ་ན་མགྲོན་ཁང་དུ་
སོང་ནས་ཁང་བ་ཞིག་གླས་ན་བཟང་། འདི་ནས་ཁྱོད་མུ་མཐུད་སྡོད་མི་འོས། ད་ནི་སྡོད་
གནས་ཤིག་བཙལ་ནས་ངལ་གསོ་དགོས” ཞེས་བཤད།
“ངས་དུས་ཐོག་ཏུ་ཁོ་རང་ང་ལ་གོ་བ་གཏིང་ནས་ལོག་འདུག་པ་དེ་ཚོར་བྱུང་། རྒྱུ་
མཚན་ཁོ་གཏན་ནས་ཁ་ཚུར་མི་འཁོར་བར། འཕྱ་དམོད་ཀྱི་རྣམ་འགྱུར་ཞིག་གིས་ང་ལ་
བཤད་རྒྱུར། ‘མིན། ང་ལ་ཁང་བ་མི་དགོས། ང་ལ་ཅི་ཡང་མི་དགོས། ཁྱོས་ངའི་སྟེང་དུ་
ནུས་ཤུགས་བཏོན་ནས་ཅི་ཞིག་ཐོབ་འདོད་མ་དྲན། ཁྱོས་མི་བཙལ་ནས་ནོར་འདུག ང་ལ་
སྒོར་རྡོག་གཅིག་ཀྱང་མེད།’
སྐད་ཆ་འདི་ཅི་འདྲའི་སྐྱི་གཡའ་བ་ཞིག་རེད་ཨང་། ཁོའི་སྣང་མེད་ཚོར་མེད་ཀྱི་
རྣམ་པས་མིར་སྐྲག་སྣང་སྦྱིན་ལ། ལུས་པོ་ཆར་ཆུས་བརླན་ནས་ཆུ་ཐིགས་ཟེགས་པའི་མི་
དེ་དེ་རུ་ལངས་འདུག ལུས་སེམས་གཉིས་ཀ་ཤིན་ཏུ་ངལ། ལུས་ཧྲིལ་བོར་ཤེད་ཤུགས་མེད་
པར་གྱང་ལ་ཁེན་འདུག་པས་ངའི་སེམས་པ་གཏིང་ནས་བསྐྱོམས་སོང་། ངས་རྩ་བ་ནས་
རང་ཉིད་ལ་འཁོར་འོངས་པའི་འཕྱ་སྨོད་ལ་བསམ་བློ་གཏོང་ཁོམ་མ་བྱུང་། ངའི་དྲན་ཚུལ་
ཉག་གཅིག་ནི། འཁྱ་རེ་འཁྱོར་རེར་ཚོམས་ཆེན་ནས་ཕྱིར་བུད་དུས་ཁོ་རང་ཐོག་དང་པོར་
མཐོང་བ་ནས། བསམ་ཡུལ་ལས་འདས་པའི་དུས་ཚོད་གཅིག་ལྷག་རིང་གི་དོན་དག་སྟེ།
འདི་རུ་ལོ་ན་གཞོན་ཞིང་གསོན་ཤུགས་ཀྱིས་ཁེངས་པའི་མི་ཞིག་འཆི་ལམ་དུ་ལྟུང་བར་ཉེ་
བ་དང་། ངས་ངེས་པར་དུ་ཁོ་སྐྱོབ་དགོས་བསམ་ནས་ང་ཁོའི་ཕྱོགས་སུ་གོམ་པ་འགའ་སྤོས་
པ་ཙམ་ཡིན།
སྒོར་མོར་སེམས་ཁུར་བྱེད་མི་དགོས། ངའི་རྗེས་དེད་ལ་ཤོག་དང་། ཁྱོད་འདིར་བསྡད་
ན་མི་འོས། ངས་ཁྱོད་ལ་སྡོད་གནས་ཤིག་འཚོལ་ངེས། ཁྱོས་སེམས་ཁུར་བྱེད་མི་དགོས།
ཁོས་ཁ་ཚུར་ལ་འཁོར་ཡོང་། སྐབས་འདིར་ཆར་བ་འབབ་མཚམས་མི་འཇོག
ཁང་བའི་མདའ་ཡབ་ཁ་རུ་ཆར་ཆུ་ཤག་ཤག་ཏུ་རྐང་བའི་དྲང་ཐད་ལ་བཞུར། སྨག་ནག་
ཁྲོད་དུ་ཁོས་ཐེངས་དང་པོར་ཧུར་ཐག་གིས་ངའི་གདོང་ལ་གསལ་བོ་ཞིག་ལྟ་བསམ་གྱིན་པ་
ཚོར་བ་དང་། ཁོའི་ལུས་པོ་ཡང་རིམ་གྱིས་སྣང་མེད་ཚོར་མེད་ཀྱི་རྣམ་པ་ལས་སད་ཡོང་།
“ཁྱོད་རང་གི་འདོད་པ་ལྟར་བྱོས།” ཁོས་འདི་ལྟར་ཁས་བླངས་པའི་ཚུལ་གྱིས།
ཡང ‘ངོ་མ་བཤད་ན། ང་ལ་ཅི་བྱས་ཀྱང་ཆོག་ཅིས་ཕྱིར་མི་འགྲོའམ།’ ངས་ཆར་
གདུགས་ཕུབ། ཁོ་ངའི་གམ་དུ་ཡོང་ནས་ངའི་དཔུང་བར་འཇུས། གློ་བུར་དུ་བྱུང་བའི་འདི་
ལྟ་བུའི་མཛའ་བརྩེའི་རྣམ་པས་ང་རང་དོགས་མི་བདེ་བར་གྱུར། ང་དངོས་གནས་ཧང་སང་
སྟེ་སྐྲག་ནས་སྙིང་ཡང་འདར་མོད། འོན་ཀྱང་ངས་ཁོའི་སྤྱོད་པ་དེ་འགོག་མ་ཕོད། གལ་ཏེ་
ངས་སྐབས་འདིར་ཁོ་ཕར་ལ་དེད་ཚེ། ཁོ་ད་དུང་གཡང་གཟར་དུ་ལྷུང་ངེས་ཡིན། དེ་ལྟར་
བྱས་ཚེ་ངས་ད་ལྟའི་བར་ཚོད་ལྟ་བྱས་པ་ཡོད་ཚད་འབྲས་མེད་དུ་བཏང་སོང་། ངེད་གཉིས་
ཕྱིར་ལྡོག་སྟེ་ཤོ་ཁང་གི་ཕྱོགས་སུ་སོང་། སྐབས་འདིར་ངས་ད་གཟོད་ཁོར་ཅི་བྱེད་དགོས་
པ་མི་ཤེས། ངས་མྱུར་དུ་བསམ་བློ་ཞིག་བཏང་རྗེས། རབ་ཡིན་ན་ཁོ་ལ་ཟ་ཁང་ཞིག་བཙལ་
ནས། ལག་ལ་སྒོར་རྡོག་འགའ་བཞག་ནས་ཁོ་རང་དེ་རུ་འདུག་ཏུ་བཅུག་ན། སང་ཉིན་
ཡུལ་ལ་སོང་ཆོག་པར་བསམས། ཤིང་རྟ་རེ་རེ་བྲེལ་སྟབས་ཀྱིས་ཤོ་ཁང་སྒོ་ཁར་བསྐོར་ཡོང་།
ངས་ཤིང་རྟ་ཞིག་བོས་ནས་ངེད་གཉིས་ནང་ལ་བུད། ཁ་ལོ་བས་ངེད་གཉིས་གང་ལ་འགྲོ་རྒྱུ་
ཡིན་ཞེས་འདྲི་དུས། དང་ཐོག་ངས་ལན་ཅི་ཞིག་ལྡོན་དགོས་པའང་མ་ཤེས། གློ་བུར་དུ་ངའི་
སེམས་ལ་གམ་གྱི་ལུས་ཧྲིལ་བོ་བརླན་ཞིང་ལྭ་བའི་ཐོག་ཏུ་ཆུ་ཐིགས་ཟེགས་ཀྱིན་པའི་མི་
དེ་ཤར་བས། མཐོ་རིམ་མགྲོན་ཁང་ནང་དུ་སྡོད་དཀའ་ཞིང་། ཕྱོགས་གཞན་ཞིག་ནས། རང་
ཉིད་ཀྱི་ཉམས་མྱོང་ཞན་པས་གཞན་གྱིས་དོགས་པར་མ་འཛེམ་པར། ཁ་ལོ་བར་སྐད་གསང་
མཐོན་པོས ‘མགྲོན་ཁང་དཀྱུས་མ་ཞིག་ཡིན་ན་ཆོག’ ཅེས་བཤད།
ཁ་ལོ་བས་དོ་ཁུར་མི་བྱེད་པར་སྔོན་དུ་རྒྱུགས། རྒྱུ་མཚན་ཁོ་རང་ཉིད་ཀྱང་ཆར་
གྱིས་རློན་པ་ལྕི་བར་བཏང་འདུག ངའི་གམ་གྱི་མི་རྒྱུས་མེད་དེར་གྲག་འགུལ་ཅི་ཡང་མེད།
ཤིང་རྟའི་འཁོར་ལོ་ལྡིར་སྒྲ་གྲག་ཅིང་ཆར་ཆུ་ཤེལ་དྲའི་ངོས་སུ་ཤུགས་ཀྱིས་རྒྱག གློག་
འོད་མེད་པར་ནག་ཐིང་ཐིང་གི་འཁོར་སྒྲོམ་ནང་དུ། ངས་བེམ་པོ་ཞིག་སྐྱེལ་འདྲེན་བྱེད་
པའི་སྣང་ཚོར་སྐྱེས། ངས་ཅི་ནུས་ཀྱིས་བསམ་བློ་བཏང་ནས། སྐད་ཆ་ཞིག་བཙལ་ནས་ཡ་
མཚན་ཞིང་སྐྱི་གཡའ་བའི་མཁའ་དབུགས་འདི་གཏོར་འདོད་མོད། རེ་ཞིག་ངའི་ཡིད་ལ་
སྐད་ཆ་ཅི་ཡང་མ་ཤར། སྐར་མ་འགའི་རྗེས་སུ་ཤིང་རྟ་བསྡད་ཟིན། ང་མར་བབས་ནས་ཁ་
ལོ་བར་རིན་སྤྲོད་པའི་དུས་མཚུངས་སུ། མི་དེ་ཡང་རྨི་ལམ་ལས་སད་པ་དང་འདྲ་བར་མར་
བབས་ནས་ཤིང་རྟའི་སྒོ་བརྒྱབ། ངེད་གཉིས་འདི་ལྟར་ཆ་རྒྱུས་མེད་པའི་མགྲོན་ཁང་ཆུང་
ཆུང་ཞིག་གི་སྒོ་ཕྱིར་ལངས་བསྡད། ཀླད་ཕྱོགས་སུ་གདུགས་དབྱིབས་ཀྱི་ཤེལ་གྱི་མདའ་ཡབ་
ཅིག་བརྐྱངས་ཡོད་པས། ས་གོར་མ་ཞིག་ཆར་གྱིས་རློན་པར་བཏང་མེད། མཐའ་འཁོར་དུ་
ཆར་བ་མཚམས་ཚིགས་མེད་པར་བབས་པས། མིར་སུན་སྣང་ཞིག་སྦྱིན་འོང་ཞིང་མཁའ་
དབུགས་སྟུག་པོའི་མཚན་མོ་དཀྲོགས་སོང་།
མི་རྒྱུས་མེད་དེས་ལུས་པོ་མི་ལྕོགས་པས་གྱང་ལ་ཁེན་འདུག ཁོའི་རློན་པར་བཏང་
བའི་ཞྭ་མོ་དང་གཉེར་མདུད་བརྒྱབ་པའི་ལྭ་བའི་སྟེང་ཆུ་ཐིགས་ཟགས། ཁོ་དེ་རུ་ལངས་
བསྡད་ན། ད་སོ་མར་གཙང་བོ་ལས་བསྐྱབས་ཡོང་བའི་དབུགས་མ་ཆད་ཙམ་གྱི་མི་ཞིག་
དང་འདྲ་བར་དྲན་པ་འཐོར། ཁོ་རང་ཁེན་འདུག་པའི་གྱང་ངོས་སུ་ཆུ་རྒྱུན་ཕྲན་བུ་ཞིག་
མར་བཞུར་གྱིན་གདའ། ཡིན་ཀྱང་ཁོས་ཤེད་ཅུང་ཙམ་བཀོལ་ནས་ལུས་སྟེང་གི་ལྭ་བ་དང་
ཞྭ་མོ་ཕུད་ནས་མི་དཀྲུགས་པ་རེད། ཆུ་ཐིགས་ཁོའི་ཞྭ་མོ་ནས་དཔྲལ་བ་དང་། དཔྲལ་བ་
ནས་གདོང་ལ་བཞུར་ཡང་། ཁོ་སྔར་བཞིན་ཤེས་མེད་ཚོར་མེད་ངང་ལངས་འདུག ཁོས་ཅི་
བསམ་སྟོང་འདང་གི་ཚུལ་དེས་ངའི་ཡིད་སེམས་དྲག་ཏུ་གཡོ་བ་ཁོ་ལ་བརྗོད་ཐབས་བྲལ།
ད་ནི་བྱེད་སྒོ་ཞིག་བརྩམས་རན་བསམ་ནས། ངས་ཁུག་མ་ལས་སྒོར་མོ་བླངས་ནས།
འདི་ན་ཧྥ་སྐོར་བརྒྱ་ཡོད། ཁྱོད་ཀྱིས་འདི་ནས་ཁང་བ་ཞིག་ཉོས་ནས། སང་ཉིན་རླངས་
འཁོར་ལ་བསྡད་དེ་ཕྱིར་སོང་ ཞེས་བཤད།
ཁོ་ཡ་མཚན་ཏེ་མགོ་དགྱེ། ‘ངས་ཤོ་ཁང་ནས་ཁྱོད་ལ་དུས་ཡུན་མི་ཐུང་བ་ཞིག་
ལ་ལྟ་ཞིབ་བྱས།’ ངས་ཁོ་རང་ཐེ་ཚོམ་ཟ་བ་མཐོང་ནས། སྐུལ་འདེད་ཀྱི་ཚུལ་དུ
ཁྱོད་ཀྱི་སྒོར་རྡོག་ཚང་མ་ཤོར་སོང་བ་ཤེས། ཁྱོད་ཀྱིས་འདང་མི་ཕོག་པར་སེམས་ཁུར་
བྱས། གཞན་གྱི་རོགས་རམ་དང་ལེན་བྱེད་པ་ངོ་ཚ་ཞིག་མ་རེད་འདི། ཁྱོད་ཀྱིས་ལེན་
རོགས།
འོན་ཀྱང་། ཁོས་ངའི་ལག་པ་ཕར་དེད། ཁོས་འདི་ལྟར་དང་ལེན་མི་བྱེད་པ་ངའི་
ཡིད་ལའང་མ་ཤར། ཁྱོད་མི་བཟང་པོ་ཞིག་རེད། འོན་ཀྱང་ཁྱོད་ཀྱི་སྒོར་མོ་མ་བརླགས། དོ་
དགོང་ང་ཉལ་མི་ཉལ་དེ་གལ་མི་ཆེ། གང་ལྟར་ཡང་སང་ཉིན་ཡོད་ཚད་ཚར་འགྲོ་བ་རེད།
ང་སྐྱོབ་ཐབས་མེད།
‘མིན། ཁྱོད་ཀྱིས་ངེས་པར་དུ་ལེན་དགོས།’ ངས་བཙན་གྱིས་བསྐུལ་བས། སང་
ཉིན་ཁྱོད་ཀྱི་བསམ་ཚུལ་འགྱུར་ངེས། ད་ནི་ཁྱོད་རང་ནང་དུ་སོང་ལ་ངལ་གསོས། ཡོད་ཚད་
བརྗེད་དུ་ཆུགས། ནམ་ལངས་ན་དོན་དག་གི་རྣམ་པ་གཞན་ཞིག་ཏུ་འགྱུར་ངེས།
ངས་ཡང་སྒོར་རྡོག་ཁོས་ལག་ཏུ་འཇོག་སྐབས། ཁོས་ཧ་ལམ་རྣམ་འགྱུར་རྩུབ་པོ་
ཞིག་གིས་ངའི་ལག་པ་ཕར་དེད་ནས། ‘དེ་ལྟར་མ་བྱེད།’ ཁོས་དབུགས་ཁོག་ལ་བསྡུས་
ཏེ། ‘འདི་ལ་སྙིང་བོ་ཅི་ཡང་མེད། འདིར་གཞན་གྱི་ཁང་བ་ཁྲག་གིས་སྦགས་བཙོག་བྱེད་
པ་ལས། སྒོ་ཕྱིར་སོང་ནས་རང་ཉིད་ཐག་གཅོད་བྱས་ན་དགའ། ཧྥ་སྒོར་བརྒྱ་ཡིས་ང་སྐྱོབ་
མི་ཐུབ་ལ། ཧྥ་སྒོར་ཆིག་སྟོང་གིས་ཀྱང་གོ་མི་ཆོད། སང་ཉིན་ངས་ཆེས་མཐའ་མའི་ཧྥ་སྒོར་
དེ་དག་བཟུང་ནས་ཡང་བསྐྱར་ཤོ་ཁང་དུ་འགྲོ་ངེས། ཡོངས་རྫོགས་མ་ཤོར་བར་དུ་ངས་
མཚམས་འཇོག་མི་སྲིད་པས། འདས་སོང་བ་དེ་བསྐྱར་ཟློས་བྱེད་དགོས་དོན་ཅི་ཡོད། ངས་
ངོ་མ་བཟོད་ཐབས་བྲལ།
ཁྱོད་ཀྱིས་ཁོའི་རེ་བ་ཟད་པའི་སྐད་ཆ་འདི་དག་ངའི་སྙིང་ལ་ཟུག་པ་ཚོད་དཔག་
བྱེད་དཀའ་མོད། འོན་ཀྱང་ཁྱོད་ཀྱིས་འདང་ཞིག་རྒྱོབ་དང་། ཁྱོད་དང་དབྱིན་ཁྲེ་གཉིས་ཀྱི་
མཚམས་ནས་རིག་པ་གསལ་བའི་གཞོན་ནུ་ཞིག་ལངས་འདུག་པ་དང་། ཁོ་ཤ་ཁྲག་གདོས་
སུ་བཅས་ཏེ། གསོན་དབུགས་འབྱིན་རྔུབ་བྱེད་པ་ཁྱོད་ལ་ཤིན་ཏུ་གསལ་བཞིན། གལ་ཏེ་
ནུས་ཤུགས་ཡོད་ཚད་མ་བཏོན་ན། དུས་ཚོད་གཉིས་འགོར་རྗེས། བསམ་བློ་ཡོད་ལ། གསུང་
བརྗོད་ཤེས་པ། དབུགས་ཀྱང་འབྱིན་ཐུབ་པའི་མི་འདི་བེམ་པོ་ཞིག་ཏུ་འགྱུར་ངེས། ངའི་
སེམས་སུ་བརྗོད་མི་ཐུབ་པའི་ཁོང་ཁྲོ་མེ་བཞིན་འབར། བློ་སེམས་རྩེ་གཅིག་གིས་ཁོའི་སྙིང་
བོ་སྤུ་ཙམ་མེད་པའི་བཀག་འགོག་ལས་རྒྱལ་འདོད། ངས་སྙོབ་ཐེངས་གཅིག་གིས་ཁོའི་
དཔུང་བ་ནས་བཟུང་སྟེ། གླེན་བཤད་མི་རྒྱག་པར་། ནང་དུ་སོང་ནས་ཁང་བ་གླས་དང་།
སང་ཉིན་སྔ་མོར་ངས་ཁྱོད་མེ་འཁོར་ནང་སྐྱེལ་མ་བྱེད། ཁྱོད་ངེས་པར་དུ་གནས་འདིར་ཁ་
འབྲལ་དགོས། སང་ཉིན་ངེས་པར་དུ་མེ་འཁོར་ལ་བསྡད་ནས་ཡུལ་དུ་ལོག་དགོས། ངས་
དངོས་སུ་ཁྱོད་ཀྱིས་པ་སེ་བཟུང་ནས་མེ་འཁོར་ནང་དུ་བུད་པ་མ་མཐོང་ན། མཚམས་མི་
འཇོག་ཁོ་ཐག་ཡིན། ལོ་ན་གཞོན་པ་ཞིག་གིས་ཧྥ་སྒོར་བརྒྱ་ཕྲག་འགའ་འམ་ཡང་ན་སྟོང་
ཁ་འབུད་པ་ཙམ་ཤོར་བས་གསོན་མི་འདོད་པ་ཅི་འདྲའི་ཉམ་ཆུང་བག་འཁུམ་ཞིག་རེད་
ཨང་། འདི་ནི་འགྱོད་གདལ་དང་གླེན་རྟགས་ཁོ་ནས་བཟོས་པ་རེད། སང་ཉིན་ཁྱོད་ཀྱིས་
ངས་བཤད་པར་གནས་ལུགས་ཡོད་པ་ཚོར་ངེས།
‘སང་ཉིན།’ ཁོས་གདངས་ལྕི་མོར་བསྐྱར་ཟློས་བྱས་ཤིང་ཟུར་ཟའི་སྒྲོབ་ཉམས་
ཤིག་མངོན། སང་ཉིན། ཧིན། ང་གང་དུ་ཡོད་པ་ཁྱོད་ཀྱིས་ཤེས་པར་སྨོན། གལ་སྲིད་ང་
རང་ཉིད་ཀྱིས་ཤེས་ཐུབ་ནའང་བཟང་མོད། ངོ་མ་བཤད་ན་ངས་ཀྱང་དོན་དེ་ཤེས་ན་འདོད།
མིན། ཁྱོད་རང་ཕྱིར་ཡུལ་ལ་སོང་། སྙིང་ཉེ་ལགས། དོན་མེད་དུ་སེམས་ཁུར་མ་བྱེད། དོན་
མེད་ལ་སྒོར་མོ་མ་བརླག
འོན་ཀྱང་ང་དོན་དག་འདིའི་ནང་ཕྱིར་འབུད་མི་འདོད། ང་གདོན་གྱིས་བརླམས་
པ་ནང་བཞིན། ཁོའི་ལག་པ་དམ་པོར་བཟུང་སྟེ་སྒོར་རྡོག་དེ་དག་ཁོའི་ལག་པར་བརྫངས་
ནས། ‘སྒོར་རྡོག་འདི་བཟུང་ནས་རེམ་མ་ནང་དུ་སོང’ ཞེས་བཤད་བཞིན་སེམས་ཐག་
རྦད་བཅད་ཀྱིས་ཕར་ལ་སོང་ནས་སྒོ་དྲིལ་འཐེན། ‘ད་ནི་ངས་སྒོ་དྲིལ་འཐེན་ཟིན། སྒོ་སྲུང་
འཕྲལ་དུ་ཐོན་ངེས། ཁྱོད་ནང་དུ་སོང་ནས་གཉིད་དང་། སང་ཉིན་ཆུ་ཚོད་དགུའི་སྟེང་ངས་
ཁྱོད་ལ་སྒོ་ཁ་འདི་རུ་བསྒུག མགྱོགས་པོར་ཁྱོད་རང་མེ་འཁོར་ནང་དུ་སྐྱེལ། དོན་དག་
གཞན་པར་ཁྱོད་ཀྱིས་སེམས་ཁུར་བྱེད་མི་དགོས། ངས་མཁོ་དགོས་ཡོད་པའི་དོན་རྣམས་
ལེགས་པར་བསྒྲུབ་སྟེ། ཁྱོད་རང་ཡུལ་ལ་ཐོན་པར་བྱེད། ད་ལྟ་ཁྱོད་ཀྱིས་ཅི་ཡང་མི་བསམ་
པར་གཉིད་སྐྱིད་པོ་ཞིག་ལོག’
སྐད་ཅིག་མ་དེའི་ནང་དུ་ལྡེ་མིག་གི་སིལ་སྒྲ་ཞིག་དང་མཉམ་དུ་སྒོ་སྲུང་གིས་སྒོ་
ཆེན་ཕྱེ་སོང་།
‘ནང་དུ་ཤོག’ ཅེས་གློ་བུར་དུ་སྐད་གདངས་རྩུབ་ཅིང་སྦོམ་པོ་ཞིག་གིས་བཤད།
ཁྲོ་ཉམས་ཤིག་ཀྱང་འདྲེས་འདུག ཁོའི་སྤར་མོས་ངའི་ལག་མགོ་ནས་དམ་པོར་བཟུང་བ་
ཚོར། ང་རང་ཧད་སེ་བཏང་། སྐྲག་ནས་ལུས་ཧྲིལ་བོ་འཁུམས་སོང་། ཧ་ལམ་གློག་བརྒྱབ་པ་
ལྟར་རྣམ་རིག་ཀྱང་མི་གསལ་བར་གྱུར། ངས་འཕག་འཚག་བརྒྱབ་ནས། ཁོའི་སྤར་མོ་ལས་
ཐར་འདོད། འོན་ཀྱང་ངའི་བློ་རྩ་ཉབ་ཉོབ་ཏུ་གྱུར་ཁྱོད་ཀྱིས་རྟོགས་ལོས་ཐུབ་
སྒོ་སྲུང་ཧ་ཅང་སུན་སྣང་སྐྱེས་པའི་རྣམ་འགྱུར་ཞིག་གིས་སྒོ་ཁར་འགྲེང་ནས་སྒུག་འདུག
ཁོའི་མདུན་དུ། ང་རང་མི་རྒྱུས་མེད་ཅིག་དང་ཕར་འཐེན་ཚུར་འཐེན་བྱེད་པར་ངོ་ཚ། འདི་
ལྟར་འདི་ལྟར་ང་ཡང་སྐད་ཅིག་ཉིད་ལ་མགྲོན་ཁང་ནང་རོལ་ཏུ་ལངས་འདུག ངས་
ཚིག་འགའ་བཤད་འདོད་མོད། ཡིན་ཡང་ངའི་མགྲིན་པ་བརྣངས་པར་གྱུར་ཁོའི་ལག་
པ་ལྗིད་ཏིག་ཏིག་གིས་ངའི་དཔུང་བ་མནན་ནས་ང་ལ་འགོག་རྒོལ་བྱེད་དུ་མི་འཇུག
ཚོར་བ་མག་མོག་ཅིག་ལས་ལག་པ་འདིས་ང་རང་སྐས་ཐོག་ཏུ་འདྲུད་པ་ཤེས་ལྡེ་མིག་
གི་སིལ་སྒྲ་ཞིག་གྲག་པའི་ཚེ་ང་གློ་བུར་དུ་རྒྱུས་མེད་ཀྱི་མི་འདི་དང་ཁང་བ་ཆ་མེད་
ཅིག་གི་ནང་དུ་ཡོད། མགྲོན་ཁང་དེ་གང་ཡིན་ནམ། ངས་ད་ལྟའི་བར་དུ་མགྲོན་ཁང་དེའི་
མིང་མི་ཤེས། 
ལྕམ་མོ་ཡི་མགྲིན་པས་རང་གི་ངག་བཀོད་ལ་མི་ཉན་པ་ལྟར། བརྗོད་མཚམས་བཞག་
སྟེ་གློ་བུར་དུ་ཡར་ལངས། མོ་ཤེལ་དྲ་མདུན་དུ་སོང་ནས། ཁ་རོག་གེར་ཕྱི་རུ་སྐར་མ་འགའ་
ཤས་ལ་བལྟས་བསྡད་པའམ། ཡང་ན་དཔྲལ་བ་ཤེལ་སྒོ་འཁྱག་པར་སྦྱར་ཡོད་ཀྱང་སྲིད།
ངས་མོ་ལ་ལྟ་ཞིབ་བྱེད་པའི་སྤོབས་པ་མེད། རྒྱུ་མཚན་ནི་ཡི་མུག་པའི་ལྕམ་མོ་རྒན་གྲས་
ཤིག་ལ་ལྟ་ཞིབ་བྱེད་པར་ཧ་ཅང་ཁ་སྐྱེངས། དེ་བས་ང་འཇམ་ཅག་གེར་བསྡད་ནས། གནད་
དོན་མ་དྲིས་ལ། ཚིག་གཅིག་ཀྱང་མ་བཤད་པར་མོ་རང་ལྷོད་ཤིག་ཤིག་ངང་ཕྱིར་ཡོང་ནས་
ངའི་མདུན་དུ་ཙོག་པར་སྒུགས་བསྡད།
ད་རེད། ད་ནི་ཆེས་བརྗོད་དཀའ་བའི་ཚན་པ་བཤད་ཟིན། ངས་ཡང་བསྐྱར་ཁྱོད་
ལ་ཁག་ཐེག་བྱེད། ང་རང་ཉིད་ལ་མཚོན་ན་ཆེས་བླ་ན་མེད་པ་དག་དང་། ངའི་མཚན་སྙན་
དང་བྱིས་པ་དག་དཔང་ལ་བཞག་ནས་དམ་བཅས་ཆོག སྐར་ཆ་དེ་སླེབས་བར་དུ། ངས་རྩ་
བ་ནས་རྒྱུས་མེད་ཀྱི་མི་དེ་དང་འབྲེལ་བ་ཞིག་ཡོད་འགྲོ་བ་ཡིད་ལའང་ཤར་མ་མྱོང་། ང་ལ་
གསལ་ཐག་ཆོད་པའི་འདོད་བློ་ཞིག་མེད། རེད་ཡ། ང་ལ་དྲན་ཤེས་ཅི་ཡང་མེད་པར། སྤྱིར་
བཏང་གི་མི་ཚེའི་བགྲོད་ལམ་སྟེང་གློ་བུར་དུ་གཡང་རོང་དུ་ལྷུང་། ཁྱོད་ཀྱིས་ང་ལ་ཡིད་
ཆེས་བྱེད་རྒྱུ་ངའི་རེ་བ་ཡིན། ངས་ང་རང་ཉིད་ལ་བདེན་གཏམ་བརྗོད་པར་དམ་བཅས་མྱོང་།
དེས་ན་ངས་ཡང་བསྐྱར་ཁྱོད་ལ་བསྐྱར་ཟློས་བྱེད་རྒྱུ་ནི། ངས་གཞན་ལ་རོགས་བྱེད་པར་
འབད་པ་དང་ལྷག་བསམ་བཅངས་དྲགས་པ་མ་གཏོགས། བརྩེ་དུང་གཞན་གང་གི་ཆེད་
དུ་མིན། མི་སྒེར་གྱི་བརྩེ་དུང་གི་ཆེད་དུ་མིན་ལ། མི་སྒེར་གྱི་འདོད་འདུན་གྱི་ཆེད་དུ་དེ་
བས་ཀྱང་མིན། ང་ལ་སྔོན་ཚོར་ཅི་ཡང་མེད་པར་སྐྱོ་གར་རང་བཞིན་གྱི་ཉེན་བརྒྱུད་འདིའི་
ནང་དུ་ཚུད། ཉིན་དེའི་མཚན་མོར། ཁང་བ་དེའི་ནང་དུ་བྱུང་བའི་དོན་དག་ཁྱོད་ཀྱིས་ང་
ལ་བརྗོད་དུ་མ་འཇུག་ལགས། མཚན་མོ་དེའི་སྐར་ཆ་རེ་རེ་ངས་བརྗེད་མེད་ལ། བརྗེད་
ཀྱང་མི་སྲིད། རྒྱུ་མཚན་ནི་མཚན་མོ་དེར་ངས་མི་ཞིག་གི་སྲོག་སྐྱོབ་ཕྱིར་ཁོ་དང “དམར་
འཛིང” བྱེད་བཞིན་ཡོད། ངས་ཡང་བསྐྱར་གསལ་འདེབས་ཤིག་བྱེད། འདི་ནི་ཤི་གསོན་
དང་འབྲེལ་བའི “དམར་འཛིང” ཞིག་ཡིན། ངའི་དབང་རྩ་རེ་རེས་གསལ་ཤ་དོད་པར་
ཚོར་བ་ནི། མི་རྒྱུས་མེད་འདི། རང་ཉིད་ཀྱི་མི་ཚེ་ཕྱེད་ཀ་བརླགས་ཟིན་པའི་མི་འདི། ཚེ་
སྲོག་གི་ཉེན་ཁར་བསླེབས་པས། རང་ཉིད་ཀྱི་རེ་སྨོན་དང་སྤྲོ་སེམས་ཡོད་ཚད་ཀྱིས་ཉག་
ཕྲ་བའི་རེ་བ་དེར་སྙེག་པ་དང་། ཁོས་གཡང་ས་དེ་རྐང་འོག་ན་ཡོད་པ་ཚོར་བ་ལྟར་ང་ལ་
འབྱར་ཞིང་བཟུང་། ཡིན་ཀྱང་ངས་ལུས་སྲོག་ཕངས་མེད་དང་རང་ནུས་ཅི་ལྕོགས་ཀྱིས་
ཁོ་རང་སྐྱོབ་པར་འབད། དུས་སྐབས་འདི་ལྟ་བུ་མི་ཞིག་གི་མི་ཚེའི་སྟེང་བརྒྱུད་ཐེངས་
གཅིག་གི་གོ་སྐབས་མ་གཏོགས་ཡོད་པ་མིན་ལ། མི་ཁྲི་སྟོང་མང་པོའི་ཁྲོད་མི་གཅིག་གིས་
མ་རྟོགས་བརྒྱུད་མི་ཐུབ་པ་ཡིན། གལ་སྲིད་སྐྱི་གཡའ་བའི་སྟེས་དབང་གི་དོན་རྐྱེན་དེ་མེད་
ན། ངས་ཀྱང་རང་གིས་རང་ལ་དམའ་འབེབས་དང་། སྐྱོབ་ཐབས་བྲལ་བའི་མི་ཞིག་གིས་
འདི་ལྟར་སེམས་འཚབ་ནས་མེ་འབར་བ་ལྟར་སྲོག་བསྡོས་སྒོས་འཕག་འཚག་རྒྱག་པ་དང་།
འདུལ་དཀའ་བའི་སྨྱོ་བ་ལྟར་གྱི་འདོད་རྔམ་གྱིས་སླར་ཡང་ཚེ་སྲོག་གི་ཟུངས་བཅུད་འཇིབ་
ལེན་བྱེད་པ་དང་། ཁྲག་ཐིགས་རེ་རེ་བཞིན་འཇིབ་འགྲོ་བ་ག་ལ་རྟོགས་ཐུབ། ང་མི་ཚེའི་
གདོན་འདྲེ་ལྟ་བུའི་ནུས་པ་ཡོད་ཚད་ལ་རྒྱང་བཀྱེད་ནས་ལོ་ཉི་ཤུ་ལྷག་འགོར་ཡང་། གལ་
སྲིད་སྐྱི་གཡའ་བའི་སྟེས་དབང་གི་དོན་རྐྱེན་དེ་མེད་ན། ངས་རང་བྱུང་ཁམས་ཆེན་མོར་
སྐབས་འགར་ཚ་བ་དང་གྲང་བ། འཆི་བ་དང་གསོན་པ། སྐྱིད་སྣང་དང་རེ་ཆད་དག་སྐར་
ཆ་འགའི་ནང་དུ་བསྡུ་འགྲོ་བའི་རྫུ་འཕྲུལ་དང་ངོ་མཚར་གྱི་ནུས་པ་འདི་ལྟ་བུ་ཞིག་ཡོད་པ་
ཚེ་གང་བོར་རྟོགས་དཀའ། མཚན་མོ་དེར་དམར་འཛིང་དང་ཁ་བརྡ། སྤྲོ་སེམས། ཁོང་ཁྲོ་
དང་འཁོན་འཛིན་བཅས་ཀྱི་མཁའ་དབུགས་ཀྱིས་ཁྱབ་ལ། ཞུ་བ་འཐེན་པའི་མིག་ཆུ་དང་
ར་བཟི་བའི་མིག་ཆུས་ང་ལ་ལོ་སྟོང་ཕྲག་ལྷག་འགོར་བའི་སྣང་ཚོར་སྦྱིན། ངེད་གཉིས་ཕན་
ཚུན་ལ་འཐམ་ནས་ཕར་ཡོ་ཚུར་ཡོན་བྱེད་བཞིན་གཡང་གཟར་དུ་ལྷུང་། གཅིག་ནི་རྦད་དེ་
ཤི་བར་རྔམ་ཞིང་། གཞན་དེས་ཅི་ཡང་ཚོར་གྱིན་མེད། གལ་སྲིད་བར་འདིའི་སྲོག་ལ་ཐུག་
པའི་རྙོག་འཛིང་ལས་ཐར་ཚེ། ང་ཚོ་ཚང་མ་སྔོན་ཆད་དང་གཏན་ནས་མི་གཅིག་པའི་མིར་
འགྱུར་འགྲོ་བ་ཡིན།
འོན་ཀྱང་ངས་དོན་འདི་གླེང་མི་འདོད། ངས་བརྗོད་མི་ཤེས་ལ་བརྗོད་འདོད་ཀྱང་
མེད། ཕྱི་ཉིན་སྔ་མོར་ང་གཉིད་ལས་སད་སྐབས་ཀྱི་ཧ་ཅང་འཇིགས་སུ་རུང་བའི་སྐད་ཅིག་
མ་དེ་ཁྱོད་ལ་བཤད་དགོས། ང་སྔོན་ཆད་གཉིད་དེ་འདྲ་གཏན་ནས་ལོག་མྱོང་མེད་པའི་
གཉིད་སྟུག་པོ་ཞིག་གི་སྒང་ལ་སད་བྱུང་། སྟུག་ཅིང་ནག་པའི་མུན་པའི་ཁྲོད་ཡུན་རིང་བོ་
ཞིག་འགོར་རྗེས། ད་གཟོད་བཙན་གྱིས་མིག་ཕྱེ་ཐུབ་པ་བྱུང༌། མིག་ནང་དུ་ལྷུང་འོང་བ་ནི་
མགོ་ཐོག་གི་གནམ་རྒྱན་ཆ་མེད་དེ་ཡིན་ལ། ཕྱོགས་བཞིར་བལྟས་ཚེ། གཏན་ནས་མཐོང་
མ་མྱོང་བའི་ཁང་བ་ཆ་མེད་ཅིག་རེད། ཕར་བལྟས་ན་ཧ་ཅང་བཙོག ངས་ཀྱང་རང་ཉིད་
ཇི་ལྟར་འདིའི་ནང་དུ་ཡོང་བ་མི་ཤེས། དང་ཐོག་ངས་རང་ཉིད་ལ་འདི་ནི་སྨག་རུམ་དང་།
ཟང་ཟིང་གི་གཉིད་ཉལ་ཁྲོད་ཅུང་དཀར་ཆ་དང་དྭངས་གསལ་ལྡན་པའི་རྨི་ལམ་དུ་ཞུགས་
པ་རེད་ཅེས་སེམས་གསོ་བྱས། འོན་ཀྱང་སྒེའུ་ཁུང་གི་ཉི་རྩེ་གསལ་ཞིང་མིག་ལ་གཟན་
པས། དེ་ནི་ཉི་འོད་ངོ་མ་ཡིན་པ་རྟོགས། འོག་ཤོད་ཀྱི་གཞུང་ལམ་ལས་ཤིང་རྟའི་འཁོར་སྒྲ་
དང་རླངས་འཁོར་གྱི་དུང་སྒྲ། ད་དུང་མི་རྣམས་ཀྱི་སྐད་སྒྲ་སོགས་ཐོས་པ་ལས། ངས་དེ་
ནི་རྨི་ལམ་མིན་པར་གཉིད་སངས་འདུག་པ་གསལ་བོར་ཤེས་པས། མྱུར་དུ་ཡར་ཙོག་སྟེ་
བསམ་བློ་ཡག་པོ་ཞིག་བཏང་ནས་ཡོད་ཚད་གསལ་བོར་གཏོང་འདོད། སྐབས་འདིར་
ངའི་མིག་འོད་ཉེ་འགྲམ་དུ་འཕངས་པར་ངས་མཐོང་བ་ནི་ཉལ་ཁྲི་ཆེན་པོ་ཞིག་
གི་སྟེང་དུ། ཆ་མེད་རྒྱུས་མེད་ཀྱི་མི་ཞིག་ངའི་གམ་དུ་ཉལ་བ་མཐོང་འོན་ཀྱང་ངས་
ཁོ་ངོ་མི་ཤེས། ལུས་ཕྱེད་གཅེར་བུར་བུད་པའི་མི་འདི་ངོ་གཏན་ནས་མི་ཤེས། མ་རེད། འདི་
འདྲའི་དངངས་སྐྲག་ཅིག་ངས་ནམ་ཡང་ཁྱོད་ལ་གསལ་བོར་མཚོན་ཐབས་བྲལ།
བུའི་དངངས་སྐྲག་འཇིགས་ཡེར་བ་ཞིག་ངའི་ཐོག་ཏུ་ལྷུང་། ངའི་ལུས་ཡོངས་ཀྱི་སྟོབས་
ཉམས་ནས་རྒྱབ་ཕྱོགས་སུ་འགྱེལ་སོང་། འོན་ཀྱང་འདི་དྲན་ཤེས་མ་ལུས་ཉམས་ནས། ཡེ་
ནས་བརྒྱལ་སོང་བའང་མ་རེད། དེ་ལས་ལྡོག་སྟེ། ངས་གློག་འཁྱུག་པའི་མྱུར་ཚད་ཀྱིས་འདི་
ཚང་མ་འགྲེལ་ཐབས་མེད་པ་རྟོགས། ད་དུང་ཧ་ཅང་རྣམ་རྟོག་ཟ་བའི་མགྲོན་ཁང་དམན་
པ་ཞིག་གི་ནང་དུ། རང་ཉིད་རྒྱུས་མེད་ཀྱི་མི་ཞིག་དང་ལྷན་དུ་ཆ་མེད་ཀྱི་ཉལ་ཁྲིའི་སྟེང
དུ་ཉལ་བ་གློ་བུར་དུ་མཐོང་བས། སྐྱུག་མེར་བ་དང་ངོ་ཚ་བའི་སེམས་འགྱུ་ཞིག་གིས་དེ་མ་
ཉིད་དུ་ཤི་སོང་ན་བསམ། ངས་ད་དུང་གསལ་བོར་དྲན་ཐུབ། སྐབས་དེར་ངའི་སྙིང་གི་ལྡིང་
མཚམས་དང་དབུགས་ཀྱི་འབྱིན་རྔུབ་ཀྱང་མཚམས་བཞག་འདུག ད་དུང་འདི་ལྟར་མུ་
མཐུད་གནས་ཚེ་ངའི་ཚེ་སྲོག་དང་། ལྷག་པར་དུ་ངའི་དབང་ཤེས་འཇིག་འགྲོ་བ་དང་། རྣམ་
རིག་རྒོད་པའི་དབང་ཤེས་དེས། ཅི་ཡང་འགྲེལ་ཐུབ་ལ་ཅི་ཡང་མི་ཤེས་པ་རེད།
འདི་ལྟར་རྐང་ལག་འཁྱག་བཞིན། ག་ཙམ་ལ་ཉལ་བསྡད་པ་ངས་ཚེ་གང་བོར་ཤེས་
ཐབས་བྲལ། མི་ཤི་བའི་རོ་ཕལ་ཆེར་འདི་ལྟར་རེངས་པོར་བེམ་སྒྲོམ་དུ་ཉལ་བ་ཡིན་སྲིད།
ངས་མིག་བཙུམས་ནས་གནམ་རྒན་མར་གསོལ་བ་བཏབ་སྟེ། འདི་ཡོད་ཚད་ལྟར་སྣང་ཡིན་
པར་བསམས། འོན་ཀྱང་། ངའི་ཚོར་བ་སྐྱེན་པོས་མུ་མཐུད་དུ་རང་མགོ་རང་གིས་གཡོགས་
སུ་མ་བཅུག ངས་ཤག་མཚེའི་ཁང་བར་མིས་སྐད་ཆ་བཤད་པ་དང་། ཆུ་སྦུག་ལས་ཆུ་ཤག་
ཤག་ཏུ་བཞུར་བ། ད་དུང་བར་ཁྱམས་སུ་གོམ་སྒྲ་གྲག་པ་ཐོས་པ་དང་། མཚན་མ་འདི་ཚང་
མས་ཡ་ང་མེད་པར་རྨི་ལམ་མིན་པ་བདེན་དཔང་བྱས། འདི་འདྲའི་ཞེ་མེར་བའི་སྣང་ཚུལ་
དུས་ཡུན་ག་ཙམ་ལ་རྒྱུན་བསྲིངས་པ་ངས་མི་དྲན། འདི་འདྲའི་གནས་སྐབས་དང་རྒྱུན་
ལྡན་གྱི་འཚོ་བའི་ཁྲོད་ཀྱི་དུས་ཚོད་ཀྱི་རིང་ཐུང་འདྲ་མཉམ་མིན། ཡིན་ཀྱང་གློ་བུར་དུ་
མི་སེམས་འཚབ་པའི་འཇིགས་སྣང་གཞན་ཞིག་ངའི་སྟེང་དུ་གཟས་ཡོང་བ་སྟེ། མིང་ཡང་
མི་ཤེས་པའི་རྒྱུས་མེད་ཀྱི་མི་འདི། ཁོ་ད་ལྟ་ཕལ་ཆེར་གཉིད་སད་ནས་ང་ལ་སྐད་ཆ་བཤད་
སྲིད། ཁོ་མ་སད་སྔོན་དུ་ལྭ་བ་གྱོན་ནས་མྱུར་དུ་འབྲོ་རྒྱུ་ནི་ངས་ཐར་ལམ་ཉག་གཅིག་ཡིན་
པ་རྟོགས། ཁོར་ང་རང་མཐོང་དུ་མ་འཇུག ད་ནི་ཁོ་དང་སྐད་ཆ་མི་བཤད། དུས་ཐོག་ཏུ་
ཕྱིར་རང་གི་འཚོ་བར་ཞུགས་འགྲོ། ཅི་བྱས་ཀྱང་ཆོག ཐེངས་གྲངས་རྗེས་མའི་མེ་འཁོར་
ལ་བསྡད་དེ། ཕྱིར་རང་གི་ཟ་ཁང་ལ་ལོག་ནས། གནས་ངན་འདི་དང་རྒྱལ་ཁབ་འདི་ལ་ཁ་
བྲལ་ཅིང་། གཏན་དུ་ཁོ་དང་འཕྲད་མི་འདོད་ལ་མཐོང་ཡང་མི་འདོད། སུས་ཀྱང་འདི་ལ་
བདེན་དཔང་བྱེད་མི་ཐུབ་པས། ལེ་བདའ་བྱེད་སྲོལ་དང་གནས་ཚུལ་རྟོགས་ཐབས་མེད།
བསམ་བློ་འདིས་ངའི་སེམས་ཀྱི་ཐབས་ཟད་འུ་ཐུག་གི་བློ་ཁ་ཕྱིར་སྤྱུགས་པ་དང་། ངས་
སེམས་ཆུང་ངང་རྐུན་མ་ཞིག་དང་འདྲ་བར་རྐང་འཇབ་ལག་འཇབ་ཀྱིས་གོམ་པ་གང་རེ་
གང་རེ་སྤོས་ཏེ་མལ་ཁྲི་ལས་བབས་པ་དང་། ལྭ་བ་བླངས་ཏེ་སེམས་ཆུང་བག་ཟོན་གྱིས་
གོན་ཐུབ་སོང་། ང་རང་སྐར་ཆ་རེ་རེར་བག་འཁུམ་ཞིང་སྙིང་འདར་བཞིན་ཁོ་རང་སད་
ཡོང་བར་སེམས་ཁྲལ་བྱས། ངས་འཕྲལ་མར་གོན་པ་གྱོན་ཚར་སོང་མོད། ཞྭ་མོ་ཁོ་ན་མལ་
ཁྲི་དེའི་འོག་ལ་གཡུགས་ཡོད་པར། རྐང་འཇབ་ལག་འཇབ་ཀྱིས་ཞྭ་མོ་ཡར་ལེན་གྱིན་
མ་བཟོད་པར་མི་རྒྱུས་མེད་དེའི་གདོང་ལ་མིག་འོད་ཅིག་འཕངས། ཁོ་རང་སྐར་རྡོ་ཞིག
གནམ་ནས་སར་ལྷུང་བ་བཞིན་ངའི་འཚོ་བའི་ནང་འཛུལ་ཡོང་། ཡིན་ཡང་ཡ་མཚན་
ཆེ་སྟེ། རྒྱུ་མཚན་དེར་གཉིད་དུ་ཡུར་བའི་རྒྱུས་མེད་ཀྱི་ན་གཞོན་འདི་ང་ལ་མཚོན་
ན་ངོ་མ་ཆ་མེད་ཡིན། ཕྱི་ཚུལ་ནས་བལྟས་ན་ངས་ཁ་སང་གི་གདོང་དེ་གཏན་ནས་ངོས་མི་
ཟིན། སྲོག་ཉེན་ལ་ཐུག་པའི་ཕམ་ཁ་དང་སེམས་ཤུགས་གཡོ་དྲགས་པས། ཁོང་ཁྲོ་རྦ་རླབས་
སུ་འཁྲིགས་ཤིང་འཚབ་འཚུབ་ཀྱི་རྣམ་འགྱུར་ཤུལ་ཙམ་ཡང་མེད། འདིར་མངོན་པའི་
ངོ་གདོང་དེ་དེ་དང་གཏན་ནས་མི་མཚུངས་ཏེ། བྱིས་པའི་བཞིན་ཉམས་མ་ཡལ་བ་དང་།
བྱིས་པ་རྣམ་རིག་ཅན་ཞིག་གི་དྭངས་གཙང་དང་ལྷོད་བག དགའ་སྣང་བཅས་མངོན།
ཁོའི་མཆུ་ཏོ་ཁ་སང་ད་དུང་ཁྲོ་གཏུམ་གྱིས་མ་ཁར་འཆང་ནའང་། ད་ནི་རྨི་ལམ་གྱི་ཞིང་
ཁམས་སུ་ལྷོད་བག་ངང་འབྱེད་མ་ཟུམ་དུ་སྣང་། གཞུ་ལྟར་འཁྱོག་པའི་ཁའི་གྲུ་གར་འཛུམ་
ཆུང་ཞིག་བསྡུས་འདུག སྐྲ་ལོ་སེར་པོ་དེ་གཉེར་མས་བཏང་བའི་དཔྲལ་བར་ཁེབས་
ཤིང་། འགྲོས་སྙོམས་པའི་དབུགས་ཀྱི་གཏོང་ལེན་རེ་རེ་ནི་འཇམ་མཉེན་གྱི་རླབས་རིས་
དང་མཚུངས་པར་ཁོའི་བྲང་ཁོག་བརྒྱུད་དེ་ངལ་གསོ་བཞིན་པའི་ལུས་ཧྲིལ་བོར་ཁྱབ།
ཁྱོད་ཀྱིས་ཕལ་ཆེར་བརྗེད་མེད་ནའང་ཐང་། ངས་ཡར་སྔོན་ཁྱོད་ལ་བཤད་མྱོང་།
ངས་མི་འདི་ལྟ་བུ་རྒྱན་སྟེགས་འགྲམ་དུ་འཛེམ་བག་མེད་པར། འདོད་ཧམ་དང་སྤྲོ་སེམས་
མ་ལུས་ཤུགས་དྲག་ཏུ་མངོན་ཐུབ་མཁན་ཞིག་ད་བར་དུ་མཐོང་མ་མྱོང་། ཡིན་ཡང་ད་
ལྟ་ངས་ཁྱོད་ལ་བཤད། ངས་འདི་འདྲའི་ལྷད་མེད་པའི་དགའ་སྤྲོ་དང་བདེ་སྐྱིད་ཁོ་ནས་
གཉིད་དུ་ཡུར་འདུག་པ་རིག་མ་མྱོང་བ་མ་ཟད། བྱིས་པ་ཚོའི་སྟེང་ནས་ཀྱང་མཐོང་མ་
མྱོང་། གཉིད་མཐུག་པོ་ཁུག་པའི་བྱིས་པས་ཀྱང་མཚམས་ལན་རེར་སྤྲོ་དགའི་བག་ལ་ཞ་
བའི་ལྷའི་ཕོ་ཉ་ལྟ་བུའི་གཟི་བྱིན་མངོན་ཡོང་། གདོང་འདི་ལས་ནང་སེམས་ཀྱི་འགྱུར་བ་
མ་ལུས་ཕྱིར་མངོན་པ་གསོན་ཉམས་ལྡན་ཞིང་། སྐྱིད་པའི་ཆས་ལ་རོལ་ཞིང་འཁྲེང་སེམས་
ཀྱི་ཐོགས་རེག་མེད་པ་དང་། སེམས་ངལ་ཡོད་ཚད་རིང་དུ་དོར་བ། སྣང་བ་རང་ཡན་དུ་རྒྱུ་
ཞིང་། འཆིང་བ་ལས་ཐར་བའི་ཉམས་ཤིག་ཤར་འདུག བསམ་ཡུལ་ལས་འདས་པའི་སྣང་
ཚུལ་འདི་མཐོང་ཚེ། འཇིགས་སྣང་ཡོད་ཚད་དང་། དངངས་སྐྲག་མ་ལུས་ནག་ཅིང་སྟུག་
པོའི་བེར་ཆེན་ཞིག་ངའི་ལུས་སྟེང་ནས་ཕུད་པ་དང་གཉིས་སུ་མ་མཆིས། ད་ནི་ང་རང་
ཞེ་མི་གནོང་། མིན་ཏེ། ངས་ཧ་ལམ་བདེ་སྐྱིད་ཚོར་སོང་། ང་ལ་མཚོན་ན་འཇིགས་ཤིང་
རྟོགས་དཀའ་བའི་དོན་དག་འདིར་གློ་བུར་དུ་དོན་སྙིང་ལྡན་སོང་། ཉམ་ཕྲ་ཞིང་མཛེས་
པའི་གཞོན་ནུ་འདི་ད་ནི་བག་སྤྲོ་ཞིང་ཞི་འཇམ་ངང་འདིར་ཉལ་འདུག་པ་བསམ་ན།
ཏོག་ཅིག་དང་མཚུངས་ལ། ཡང་གལ་ཏེ་ངའི་ཡོད་ཚད་བློས་བཏང་མེད་ན། གས་ཆག་
འབྱུང་བ་དང་ཁྲག་དམར་འཛར་ནས། སྔར་དང་གཏན་ནས་མི་མཚུངས་པར་འགྱུར་བ་མ་
ཟད། དབུགས་ཆད་ནས་མིག་འབྲས་གཉིས་ཀ་འཐོར་འགྲོ་བ་ཁོ་ཐག་ཡིན་ཏེ། རི་བྲག་གང་
ཞིག་གི་སྟེང་དུ་མི་སུ་ཞིག་གིས་རྙེད་འགྲོ་བ་མི་ཤེས། ངས་ཁོ་རང་བསྐྱབས་ཏེ་སྲོག་ཉེན་
ལས་ཐར་སོང་། ང་རང་དགའ་ཞིང་སྤོབས་བསམ་སྐྱེས་འོངས་པ་ཞིག་རེད། དེ་ནས་ངས།
བརྗོད་སྟངས་གཞན་ཞིག་ཏུ་བརྗེས་ཐབས་མེད་པས། ཨ་མའི་མིག་ཟུང་ལྟ་བུས་གཉིད་དུ་
ཡུར་བའི་མི་དེར་བལྟས་ཟེར་བ་ལས་འོས་མེད། ངས་ཡང་ཐེངས་གཅིག་ལ་ཁོ་རང་བཙས་
ཏེ་སླར་ཡང་ཚེ་སྲོག་ཐོབ་པར་བྱས། འདི་ང་རང་གི་བྱིས་པ་བཙའ་བ་ལས་ཀྱང་སྡུག་བསྔལ་
ཆེ། རྙིང་ཞིང་བཙོག་པའི་ཁང་བ་འདིའམ་སྐྱུག་མེར་བའི་གནས་སྐབས་ཀྱི་མགྲོན་ཁང་
ནང་ནས་སེམས་ལ་སྣང་ཚོར་ཞིག་འཐིབས་ཡོང་། ཁྱོད་ཀྱིས་ཉན་ན་དགོད་བྲོ་བ་ཞིག་ཡིན་
ཀྱང་སྲིད། ཆོས་ཁང་དུ་བྱིན་རླབས་ཁྱད་པར་ཅན་འཁོར་ནས་ལྷ་རུ་འཕོས་ཏེ་སྤྲོ་བ་དཔག་
མེད་སྐྱེས་པ་དང་ཀུན་ནས་མཚུངས། ངའི་མི་ཚེའི་ཁྲོད་ཀྱི་འཇིགས་ཡེར་བའི་སྐར་ཆ་
གཅིག་དེས་ད་ནི་བསྐྱར་དུ་སྐར་ཆ་གཅིག་བསྐྱེད་བྱུང་བ་སྟེ། དེ་ནི་ཆེས་དངངས་སྐྲག་སྐྱེས་
ཤིང་མི་སེམས་འགུལ་བའི་སྐར་ཆ་གཅིག་ཡིན།
ངའི་འགུལ་སྟངས་ཀྱི་སྒྲ་ཆེ་སོང་བའམ། ཡང་ན་རང་དབང་མེད་པར་སྐད་ཆ་ཞིག་
ཤོར་སོང་བ་གང་ཡིན་མི་ཤེས་མོད། གང་ལྟར་གློ་བུར་དུ་གཉིད་ལོག་པའི་མི་དེས་མིག་ཕྱེ་
སོང་། ང་རང་ཧང་སང་སྟེ་ཕྱིར་ནུར་འགའ་བྱས། ཁོའང་ཧ་ལས་ཏེ་ཕྱོགས་བཞིར་བལྟས་
པར་ད་ཅིའི་ངའི་རྣམ་པ་དང་མཚུངས། ཁོ་རང་ཡང་མུ་མཐའ་མེད་པའི་གཡང་གཟར་
དང་། མགོ་འཐོམ་པའི་ཟང་ཟིང་ཁྲོད་དཀའ་སྡུག་གིས་གོག་ཡོང་། ཁོའི་ཉམ་ཐག་པའི་
མིག་འོད་ཀྱིས་གཏན་ནས་མཐོང་མ་མྱོང་བའི་ཁང་བ་རྒྱུས་མེད་འདིར་སྐོར་ལྟ་ཞིག་བྱས་
ཤིང་། དེ་ནས་ཤིན་ཏུ་ཡ་མཚན་པའི་མིག་ཟུང་ངའི་སྟེང་དུ་ལྷུང་། ཡིན་ཡང་ཁོར་སྐད་ཆ་
བཤད་དབང་དང་ཕྱིར་དྲན་བྱེད་ལོང་མ་བྱུང་གོང་། ངའི་སེམས་ལྷོད་ལ་བབས་སོང་། ངས་
ཁོ་ལ་སྐད་ཆ་བཤད་དུ་མ་བཅུག་ལ། འདྲི་ཚིག་གམ་བརྩེ་དགའི་རྣམ་འགྱུར་སྟོན་དུ་མ་
བཅུག ཁ་སང་མདང་དགོང་གི་དོན་དག་ཡང་བསྐྱར་འབྱུང་དུ་མ་འཇུག་པ་དང་། དེའི་
ཐད་ལ་འགྲེལ་བཤད་དང་གྲོས་བསྡུར་གཅིག་ཀྱང་མ་བྱས།
‘ད་ནི་ང་འགྲོ་རན་སོང་།’ ངས་མྱུར་དུ་ཁོ་ལ། ‘ཁྱོད་རང་འདིར་བསྡད་དེ་ལྭ་
བ་ཁོན། དུས་ཚོད་བཅུ་གཉིས་སྟེང་རྒྱན་ཁང་གི་སྒོ་ཁ་ནས་ཐུག དེ་ནས་གཞན་ཚང་མ་
བཀོད་སྒྲིག་བྱེད་’ ཅེས་བཤད།
ཁོར་ལན་འདེབས་དབང་མ་བྱིན་པར། ང་རང་དུད་སྤྲིན་བཞིན་སྒོར་བྲོས་སོང་།
ཁང་བ་དེ་ཡང་བསྐྱར་མི་མཐོང་བའི་ཆེད་དུ། ཕྱིར་བལྟས་ཙམ་ཡང་མེད་པར་མགྲོན་ཁང་
ནས་སྒོར་རྒྱུགས། ངས་མགྲོན་ཁང་འདིའི་མིང་མི་ཤེས་ལ། དེ་བཞིན་དུ་ང་དང་མཉམ་དུ་
མཚན་མོ་གཅིག་བསྐྱལ་བའི་མི་རྒྱུས་མེད་དེའི་མིང་ཡང་ཤེས་མ་སོང་།
ལྕམ་མོ་ཡིས་མོས་བཤད་པ་ཡུད་ཙམ་མཚམས་བཞག ད་ནི་མོའི་སྐད་ངག་ནང་བློ་
འཚབ་དང་སྡུག་བསྔལ་ཡོད་ཚད་མེད་པར་གྱུར་སོང་། དཔེར་ན་ཤིང་རྟ་ཞིག་གིས་དཀའ་
བ་ཚད་མེད་སྤྱད་ནས་རི་འགོར་འཛེག་པ་དང་། རི་མགོ་དེ་རུ་བག་ཕེབས་ཀྱིས་ལུང་ཁུག་
ཏུ་བསྐྱོད་པ་དང་འདྲ། ད་ལྟ་མོས་ཟོར་ཡང་བའི་སྒོ་ནས་མུ་མཐུད་དུ་བཤད་བྱུང་།
དེ་ནས། ང་རང་བྲེལ་བྲེལ་མྱུར་མྱུར་གྱིས་སྲང་ལམ་བརྒྱུད་ནས་སྡོད་སའི་མགྲོན་
ཁང་དུ་སོང་། སྲང་ལམ་དུ་ཉི་འོད་ལམ་ལམ་འཕྲོས་འདུག དྲག་རླུང་ཞིག་གིས་སྲང་ལམ་
གྱི་སྨུག་པ་ཁུར་སོང་བས། ནམ་མཁའ་སྔོ་ཞིང་དྭངས། ངའི་སེམས་ཀྱི་སྡུག་བསྔལ་དག་ཀྱང་
གར་སོང་ཆ་མེད་དུ་གྱུར། ཁྱོད་ཀྱིས་བརྗེད་མི་ཉན་པ་ཞིག་ལ། ངས་ད་ཅི་ཁྱོད་ལ་བཤད་
མྱོང་བ་ལྟར། ཁྱོ་ག་ཚེ་ལས་འདས་རྗེས། ངས་རང་ཉིད་ཀྱི་འཚོ་བ་གཡུགས་ཟིན། ངའི་བྱིས་
པ་དག་ལ་ང་མི་མཁོ་བ་དང་། ང་རང་གིས་ཀྱང་རང་ཉིད་ཀྱི་འཚོ་བ་ཇི་ལྟར་སྐྱེལ་དགོས་པ་
མི་ཤེས། གསོན་པར་དམིགས་འབེན་ངེས་གཏན་ཞིག་མེད་ན། འཚོ་བ་ནི་ནོར་འཁྲུལ་ཞིག་
དང་འདྲ། འོན་ཀྱང་ད་ལྟ་ང་ལ་ལས་འགན་ཞིག་ཐོབ་བྱུང་། ངས་མི་ཞིག་བསྐྱབས་ཟིན།
ངས་ནུས་ཤུགས་ཡོད་ཚད་ཀྱིས་ཁོ་རང་མེད་བརླག་ཏུ་འགྲོ་བ་ལས་ཕྱིར་འཐེན། ད་ལྟ་ད་
དུང་དཀའ་ཁག་ཆུང་ངུ་ཞིག་སེལ་དགོས། དེའི་རྗེས་ངས་ད་གཟོད་ལས་འགན་འདི་ཡོངས་
སུ་འགྲུབ་སོང་། དེར་བརྟེན། ང་རང་ཕྱིར་རང་གི་མགྲོན་ཁང་དུ་ལོག་པ་ཡིན། སྒོ་སྲུང་གིས་
ང་རང་སྔ་དྲོ་དུས་ཚོད་དགུའི་སྟེང་ད་གཟོད་ཕྱིར་བསླེབས་པ་མཐོང་ནས། ངའི་ཕྱོགས་ལ་
ཧ་ལས་པའི་མིག་མདངས་ཤིག་བསྟན་བྱུང་། ད་ལྟ་ཁ་སང་བྱུང་བའི་དོན་དག་དེས་ང་ལ་
ངོ་ཚ་དང་སུན་སྣང་གི་ཚོར་བ་མི་སྟེར་བར་མ་ཟད། ང་ལ་ཡང་བསྐྱར་གསོན་འདོད་ཀྱི་
རེ་འདུན་ཆེན་པོ་བསྩལ་བྱུང་། དེ་ནས་སེམས་ཁམས་ཧ་ཅང་དྭངས་ལ། ཚེ་འདིར་གསོན་
པར་ཧ་ཅང་སྙིང་བོ་ལྡན་པར་འདོད་པ་དང་། ངའི་གསོན་ཤུགས་ལྡན་པའི་ཁྲག་རྩ་སོ་སོར་
དྲོད་རྒྱུན་ཞིག་གིས་ཁྱབ། ང་ཁང་བའི་ནང་དུ་སོང་ནས་ལྭ་བ་བརྗེས་པ་དང་། རང་དབང་
མེད་པར་འདས་མཆོད་ཀྱི་ལྭ་བ་ཕུད་ནས། ཁ་དོག་དེ་ལས་མཛེས་པའི་ལྭ་བ་གཞན་ཞིག་
གྱོན་འདུག(དེ་ནི་ངས་རྗེས་སོར་ད་གཟོད་ཚོར་ཡོང་བ་ཡིན)དེ་ནས་ང་རང་དངུལ་ཁང་དུ་
སོང་ནས་དངུལ་བླངས་རྗེས། མེ་འཁོར་ས་ཚིགས་སུ་སོང་ནས་མེ་འཁོར་བསྐྱོད་པའི་དུས་
ཚོད་དྲིས། ངའི་བློ་ཐག་ཆོད་པའི་རྦད་སེམས་ལ་ང་རང་ཉིད་ཀྱང་ཡིད་ཆེས་བྱེད་དཀའ།
ཡང་དོན་དག་གཞན་འགའ་ཐག་གཅོད་བྱས་ཤིང་། དུས་བཅད་འགའ་ལའང་སོང་། ད་ལྟ་
དོན་དག་ཐམས་ཅད་ཡོངས་སུ་འགྲུབ་སོང་། ལས་དབང་གིས་ང་ལ་གཡུགས་པའི་མི་དེ་མེ་
འཁོར་དུ་སྡོད་འཇུག་པ་དང་། ཁོ་ལ་ཆེས་མཐའ་མཇུག་གི་རོགས་རམ་བྱེད་པ་ལས་གཞན་
ཅི་ཡང་མེད།
ད་ལྟ་ཁོ་དང་དངོས་སུ་ངོ་འཕྲད་དགོས་པ་དང་། དེར་ད་དུང་སྤོབས་པ་ཡོད་དགོས།
རྒྱུ་མཚན་ཁ་སང་གི་དོན་དག་ཡོད་ཚད་མུན་ནག་གི་ཁྲོད་དུ་བྱུང་བ་དང་། རླུང་འཚུབ་
ཞིག་གི་ཁྲོད་དུ་བྱུང་བའང་ཡིན། དེ་ནི་རྡོ་རུལ་གཉིས་ཆུ་ལོག་གིས་དེད་ནས་གློ་བུར་དུ་
ཕན་ཚུན་ཐོ་གཏུག་པ་དང་མཚུངས། ངེད་གཉིས་ཁ་ཐུག་བརྒྱབ་ནའང་ཧ་ལམ་ཕན་ཚུན་ངོ་
ཤེས་མི་སྲིད། ང་ལ་མི་དེས་ང་རང་ངོས་ཟིན་པར་གདེང་ཚོད་ཅི་ཡང་མེད། ཁ་སང་གི་ཡོད་
ཚད་ཧ་ཅང་གློ་བུར་བ་ཞིག་ཡིན་ལ། མི་ཆ་མེད་གཉིས་རེ་ཞིག་མགོ་འཐོམས་ནས་སྨྱོས་
པ་ལྟར་འདོད་དགར་ཅི་འདོད་དུ་རོལ་བ་རེད། འོན་ཀྱང་དེ་རིང་ནི་ཁ་སང་དང་བསྡུར་ན་
མངོན་གསལ་ཡིན་ལ། ངས་རང་ཉིད་ཀྱི་གནས་ཚུལ་ངོ་མ་ཁོའི་མདུན་དུ་བཤམས་དགོས།
ང་མི་གསོན་པོ་ཞིག་ཡིན་ས་ནས་ཁོའི་གདོང་བསུ་བ་ལས་གཞན་ཅི། ངས་རང་གི་ངོ་གདོང་
འདི་ཁོའི་མིག་ལམ་དུ་གསལ་བོར་བཤམ་དགོས།
འོན་ཀྱང་། དེའི་རྗེས་བྱུང་བའི་དོན་དག་ངའི་བསམ་ཚུལ་ལས་འདས་ཏེ་ཧ་
ཅང་སླ་མོ་ཞིག་རེད། ང་རང་ཁ་ཆད་བྱས་པའི་དུས་ཚོད་ལྟར་ཤོ་ཁང་དུ་འཛུལ་མ་ཐག་
གཞོན་ནུ་ཞིག་རྐུབ་སྟེགས་རིང་བོ་ཞིག་གི་སྟེང་ནས་མར་བབས་ཏེ་ངའི་ཕྱོགས་སུ་རྒྱུགས་
འོང་། ཁོ་ཧང་སང་བའི་རྣམ་འགྱུར་དང་ངོ་མཚར་བའི་ཉམས་མཐའ་དག་ལས་ཁོ་རང་
གཞུང་དྲང་བབ་ཆགས་དང་། བྱིས་བློའི་བཟོ་ལྟ་ཁྱེར་བ། གཡོ་སྒྱུ་མེད་པ། བྲང་ཁོག་བདེ་
སྐྱིད་ཀྱིས་ཁེངས་པ་སོགས་ཤེས་ཐུབ། ཁོ་ཚུར་རྒྱུགས་ནས་འོང་དུས། མིག་ཟུང་དག་ལས་
དགའ་སྤྲོའི་མདངས་མངོན་ཞིང་། དེའི་མཚུངས་སུ་བཀའ་དྲིན་ཞུ་བ་དང་གུས་བཀུར་
བྱེད་པའི་མདངས་འོད་ཅིག་སྤྲོས་འོང་། ང་རང་ཁོའི་སྔུན་ནས་དོགས་མི་བདེ་བར་གྱུར་
པ་མཐོང་ནས། ཁོས་ཁེངས་སྐྱུངས་དང་བཅས་མགོ་བོ་དང་གར་སྨད། སྤྱིར་བཏང་གི་མིའི་
ལུས་སྟེང་དུ་དྲིན་གཟོ་བའི་རྣམ་པ་མཐོང་དཀོན་ནའང་། བཀའ་དྲིན་ཆེ་བསམ་ནས་
ཇི་ལྟར་དྲིན་འཇལ་དགོས་པ་མི་ཤེས་པའི་ཚུལ་ལ། ཉམས་འགྱུར་ཧ་ཅང་འཚབ་འཚུབ་
དང་། སྐད་ཆ་མི་སྨྲ་བ། ཁ་སྐྱེངས་པ་སོགས་ཀྱི་བྱེད་ཐབས་ལ་བརྟེན་ནས་རང་གི་བརྩེ་
སེམས་འགེབ་སྲིད། ཡིན་ཡང་མི་འདིའི་ལུས་སྟེང་དུ། དཀོན་མཆོག་ནི་ལྐོག་གྱུར་དཔོག་
དཀའ་བའི་རྐོས་རིས་མཁས་པ་ཞིག་དང་འདྲ་སྟེ། ཁོའི་བསམ་བློའི་བརྩེ་དུངས་མ་ལུས་
གསོན་ཉམས་ལྡན་ཞིང་མཛེས་སྡུག་ཡིད་དུ་འོང་བའི་འཇིམ་བརྐོས་ཇི་བཞིན་མངོན་
བྱུང་། ཁོའི་བཀའ་དྲིན་ཞུ་བའི་ངང་ཚུལ་མིག་ལ་མཛེས་ཤིང་ཡིད་དབང་འཕྲོག་པ་ཞིག་
སྟེ། སྤྲོ་སེམས་ཀྱི་དྲོད་རྒྱུན་ཞིག་ལུས་གསེང་ནས་མཆེད་འོང་། ཁོས་ལུས་པོ་སྒུར་ནས་ངའི་
ལག་པར་འོ་བྱས། སྐར་མ་གཅིག་ཙམ་ལ་གུས་པའི་ངང་མགོ་བོ་སྒུར་ནས་བསྡད། ངའི་
མཛུབ་མོ་ལ་རེག་ཙམ་བྱས་རྗེས། ད་གཟོད་གོམ་གང་ཕྱིར་བསྣུར་ནས་ང་ལ་འཚམས་འདྲི་
བྱས་ཤིང་། སེམས་འགུལ་ཐེབས་ཏེ་ང་ལ་ཅེར་ནས་བལྟས། ཁོས་བཤད་པའི་སྐད་ཆ་ཡོད་
ཚད་གཟབ་ནན་དང་བག་ཡོད་ཡིན་པས། ཆེས་མཐའ་མའི་དུས་སུ་ངའི་མཐའ་མཇུག་གི་
ཐེ་ཚོམ་ཡང་གར་སོང་ཆ་མེད་དུ་གྱུར། ཉེ་འགྲམ་གྱི་ཡུལ་ལྗོངས་དག་ཀྱང་སྟོབས་ཤུགས་
ཡ་མཚན་ཞིག་གིས་སྔར་ལས་དྭངས་གསལ་འཚེར། དེ་ནི་མེ་ལོང་ཇི་བཞིན་ངའི་སྤྲོ་སྣང་
ཡོད་ཚད་གསལ་བར་མངོན། ཁ་སང་རྒྱ་མཚོའི་རྦ་རླབས་བཞིན་འཕྱུར་ནའང་། ད་ནི་མེ་
ལོང་ཞིག་དང་འདྲ་བར་སྙོམས་ཤིང་འཇམ་ལ། རླབས་ཕྲན་ཡང་མོ་དག་གི་འོག་ཞབས་སུ་
ཆུ་རྡོའི་འོད་དཀར་འཚེར། གདོན་འདྲེའི་གནས་ཁང་དང་གཉིས་སུ་མེད་པའི་ཤོ་ཁང་གི་
སྨག་མུན་མེད་ལ། གོས་སྔོན་ཡུག་གཅིག་དང་འདྲ་བའི་ནམ་མཁའ་སྔར་ལས་གཙང་ཞིང་
དྭངས་པ་ཞིག་ཏུ་སྣང་། ཁ་སང་ངེད་གཉིས་ཆར་ཆེན་ཞིག་གིས་དེད་ནས་དངོས་ཟོག་ཚོང་
ཁང་ཞིག་གི་བྱ་འདབ་ནས་ཆར་གཡོལ་མི་བྱེད་ཐབས་མེད་བྱུང་། དེ་རིང་ཚོང་ཁང་དེའི་སྒོ་
ཕྱེ་ནས་ལས་གཉེར་བྱེད་བཞིན་འདུག དེ་ནི་མེ་ཏོག་ཚོང་ཁང་ཞིག་རེད། དཀར་པོ་དང་
དམར་པོ། ལྗང་ཁུ་སོགས་ཁ་དོག་སྣ་ལྔ་རྣམ་པར་བཀྲ་བའི་མེ་ཏོག་ཆེ་ཆུང་གང་མང་སྤུངས་
ནས་ཡོད། གཞོན་ནུ་མ་ལྭ་བ་ཁྲ་ཁྲ་གྱོན་པ་ཞིག་གིས་མི་རྣམས་ལ་མེ་ཏོག་སྐོར་འཚོང་བྱེད་
བཞིན་འདུག
ངས་ཁོ་རང་ཟ་ཁང་ཆུང་ཆུང་ཞིག་ཏུ་གདན་འདྲེན་ཞུས་ནས་གུང་ཇར་མཉམ་
གཅིག་ཏུ་རོལ། རྒྱུས་མེད་པའི་གཞོན་ནུ་དེས་གནས་དེ་རུ་ང་ལ་ཁོའི་སྐྱོ་གར་ལྟ་བུའི་ཉེན་
མཆོང་གི་བརྒྱུད་རིམ་བཤད་བྱུང་། ངས་ལྗང་མདོག་གི་རྒྱན་སྟེགས་སྟེང་ཁོའི་འདར་སིག་
སིག་བྱེད་པའི་ལག་པ་མཐོང་རྗེས། ཁོའི་སྐྱེས་ཁུངས་ལ་ཚོད་དཔག་ཐོག་མ་བྱས་མྱོང་།
ཁོས་བཤད་པའི་གཏམ་རྒྱུད་ཀྱིས་ངའི་ཚོད་དཔག་དེ་བདེན་དཔང་བྱས་སོང་། ཁོ་ནི་ཕོ་
ལན་གྱི་སྐུ་དྲག་ཅིག་གི་ཁྱིམ་ནས་སྐྱེས་ཤིང་། ཁྱིམ་མིས་ཁོ་ལ་ཕྱི་འབྲེལ་དཔོན་གྱི་མདུན་
ལམ་བཀོད་སྒྲིག་བྱས་ཏེ། ཁོ་རང་ཝའེ་ཨེ་ནཱར་སློབ་གྲྭ་ཆེན་མོ་འགྲིམས། ཟླ་གཅིག་གི་ཡར་
སྔོན་དུ་གྲུབ་འབྲས་ཕུལ་དུ་བྱུང་བས་རིམ་པ་དང་པོའི་རྒྱུགས་འཕྲོད། བཀྲ་ཤིས་པའི་ཉིན་
མོ་དེ་ལ་རྟེན་འབྲེལ་ཞུ་ཆེད། ཇུས་དོན་སྤྱི་ཁྱབ་པུའུ་ནས་མཐོ་རིམ་དམག་དཔོན་བྱེད་
བཞིན་པའི་ཁོའི་ཨ་ཁུས་ཤིང་རྟ་ཞིག་གླས་ནས་ཁོ་རང་ཕུ་ལ་ཐི་ལ་རྩེད་མོར་ཁྲིད་འོང་།
(ཁོ་རང་ཨ་ཁུ་ཚང་ན་བསྡད་ཡོད)ཁོ་ཚོ་མཉམ་དུ་རྟ་རྒྱུགས་ར་བར་སོང་། ཨ་ཁུའི་ནོར་
གཡང་ཤིན་ཏུ་དར་བས། རྒྱན་སྐུག་ཐེངས་གསུམ་ལ་རྒྱལ་ཁ་བླངས། ཁོ་གཉིས་ཀྱིས་རྒྱན་
བཞག་སྟེ་ཐོབ་པའི་སྒོར་མོ་དག་ཁྱེར་ནས་ཟ་ཁང་ཆེན་མོ་ཞིག་ཏུ་དགོང་ཟས་རོལ་ཏུ་སོང་།
ཉིན་གཉིས་པར། ཁོ་ལ་ཨ་ཕས་བསྐུར་ཡོང་བའི་སྒོར་མོ་འགའ་འཕྲོད། དེ་ནི་ཨ་ཕས་ཁོའི་
རྒྱུགས་འབྲས་བཟང་པོ་ལ་བྱ་དགའ་གནང་བ་རེད། སྒོར་མོ་དེ་དག་ནི་ཁོའི་ཟླ་གཅིག་གི་
འཚོ་བའི་གྲོན་དངུལ་ཡིན། གལ་ཏེ་ཉིན་འགའི་སྔོན་ཡིན་ཚེ། སྒོར་མོ་དེ་དག་ཁོ་ལ་མཚོན་
ན་གྲངས་ཀ་མི་ཉུང་བ་ཞིག་ཡིན། འོན་ཀྱང་ཨ་ཁུས་རྒྱན་སྐུགས་ནས་སྒོར་མོ་ཐོབ་སླ་བ་
མཐོང་བས། ཁོའི་བསམ་པར་སྒོར་མོ་དེ་དག་གླེང་རིན་མེད་པ་དང་བརྩི་མཐོང་བྱེད་རིན་
མེད་པ་ཅིག་ཏུ་སྣང་། དེའི་རྐྱེན་གྱིས་ཟ་མ་ཟོས་ཚར་རྗེས་ཁོས་རླངས་འཁོར་བསྐོར་ནས་
རྟ་རྒྱུགས་ར་བར་སོང་། དངུལ་མང་པོ་བཏང་ནས་རྒྱན་བཞག ཁོའི་ཁ་ལས་རླུང་རྟ་དར་
བའམ། ཡང་ན་ཁོའི་རླུང་རྟ་རྒུད་འདུག ཆེས་མཐའ་མཇུག་གི་རྟ་རྒྱུགས་ལ་རྒྱན་བཞག་
ནས་ཕུ་ལ་ཐི་དང་ཁ་འབྲལ་དུས། ཁོའི་ལག་གི་སྒོར་མོ་ལྡབ་གསུམ་ཙམ་ཇེ་མང་དུ་སོང་
ཡོད། རྒྱན་སྐུགས་པའི་བསླུ་བྲིད་ཁོའི་ཕྱོགས་སུ་རྦབ་ཆུ་བཞིན་ཤོར་ཡོང་བས། ཁོ་སྐབས་
འགར་རྟ་རྒྱུགས་ར་བར་ཡོད་ཅིང་། སྐབས་འགར་ཁོ་ཧྥེ་ཁང་དུ་བསྡད་ཡོད། སྐབས་འགར་
སྤྲོ་སྐྱིད་ཁང་ནས་བསྡད་དེ་རང་གི་དུས་ཚོད་དང་། སློབ་སྦྱོང་། དབང་རྩ་སོགས་ཡོད་ཚད་
བརླག་ཚར། ལྷག་པར་དུ་ཁོའི་སྒོར་མོ་ཚང་མའང་བརླག་ཚར། དུས་དེ་ནས་ཁོ་ལ་བསམ་
གཞིག་གི་ནུས་པ་ཉམས་ཤིང་། གཉིད་མི་ཁུག་པ་དང་། རང་ཉིད་ཚོད་འཛིན་བྱེད་མི་ཐུབ་
པ། ཐེངས་ཤིག་ལ་ཁོས་སྒོར་མོ་ཚང་མ་སྤྲོ་སྐྱིད་ཁང་ནས་ཤོར་དུ་བཅུག་ནས་ཕྱིར་ཐོན་རྗེས།
ལྭ་བ་ཕུད་ནས་མལ་སར་ཉལ་སྐབས། ལྭ་བའི་ཁུག་མ་རུ་ཤོག་སྒོར་གཅིག་བརྗེད་པ་རྙེད་
ཅིང་། ཤོག་སྒོར་དེ་ནི་ཁོའི་ཁུག་མའི་གྲུ་ཟུར་ན་ལུས་འདུག ཁོ་སྡོད་མ་ཐུབ་པར། ཡང་
བསྐྱར་ལྭ་བ་གྱོན་ནས་གང་སར་མྱུལ། མཐའ་མཇུག་མིང་མི་ཤེས་པའི་ཁོ་ཧྥེ་ཁང་ཞིག་ཏུ་
སོང་ནས་ཏའོ་མིའི་ནའོ་རྒྱན་འཇོག་པའི་མི་འགའ་ལ་ཕྲད། དེ་ནས་ཁོ་ཚོ་དང་མཉམ་དུ་
རྒྱན་སྐུགས་ནས་ནམ་ལངས་སོང་། གནས་ཡུལ་འགྲིམས་པའི་ཁོའི་ཨ་ཅེས་ཐེངས་ཤིག་ལ་
ཁོ་རང་དཀའ་ཁག་ལས་ཐར་བར་བྱས་ནས། སྐྱེད་ཀ་ལྕི་བའི་དངུལ་བསྐྱི་མཁན་དག་ལ
བུ་ལོན་བཅལ། མི་དེ་དག་གིས་ཁོ་རང་སྐུ་དྲག་གི་རྒྱུད་འཛིན་པ་ཡིན་པ་ཤེས་པས། ཁོ་ལ་
དངུལ་གཡར་བར་ཧ་ཅང་དགའ། སྐབས་ཤིག་ལ། ཁོའི་ལག་བསོད་ཧ་ཅང་བཟང་། འོན་
ཀྱང་དེའི་རྗེས་སུ་རླུང་རྟ་ཇེ་རྒུད་ནས་ཇེ་རྒུད་དུ་གྱུར། ཁོས་ཕམ་ཁ་ཉོས་རྗེས། འཇལ་མ་
ནུས་པའི་བུ་ལོན་དེ་དག་དང་རང་ཉིད་ཀྱི་སྙན་གྲགས་ལ་གནོད་པར་འདོད་པ་སོགས་ཀྱིས་
ཁོ་ལ་རྒྱལ་ཁ་ཆེན་པོ་ཞིག་ལེན་པའི་འདུན་པ་དྲག་པོ་བསྩལ་བྱུང་། ཁོས་སྔ་མོ་ནས་རང་
གི་བྲང་འདོགས་དུས་ཚོད་དང་ལྭ་བ་དག་གཏའ་མར་བཞག་ཟིན། དེའི་རྗེས་ཤིན་ཏུ་ཚབས་
ཆེ་བའི་དོན་དག་ཅིག་བྱུང་སོང་། ཁོས་སྒམ་ནང་ནས་སྦྱིན་བདག་མས་དུས་རྒྱུན་འདོགས་
ཀྱིན་མེད་པའི་རྣ་ལུང་ཆེན་པོ་ཆ་གཅིག་བརྐུས་པ་དང་། རྣ་ལུང་གཅིག་གཏའ་འཇོག་ཁང་
ཞིག་ཏུ་གཏའ་མར་བཞག་པས་སྒོར་མོ་མང་པོ་ཐོབ། ཉིན་དེའི་དགོང་མོར་ཁོས་སྒོར་མོ་ལྡབ་
བཞི་བླངས་སོང་། ཡིན་ཡང་ཁོས་རྣ་ལུང་དེ་ཕྱིར་མ་བླུས་པར་མ་ཟད། ཡང་བསྐྱར་རྒྱན་
བཞག་ནས་སྒོར་མོ་ཚང་མ་མེད་བརླག་ལ་བཏང་། ཁོ་རང་ཡུལ་དང་ཁ་འབྲལ་སྐབས་རྣ་
ལུང་བོར་ཟིན་པ་སུས་ཀྱང་ཚོར་མེད། དེ་བས་ཁོས་རྣ་ལུང་གཞན་དེ་ཡང་གཏའ་མར་བཞག
དེ་ནས་སེམས་ཐག་བཅད་དེ་མེ་འཁོར་ལ་བསྡད་ནས་མེན་ཐུར་ཁ་རོ་ལ་སོང་། ཁོས་དེ་རུ་
རྨི་ལམ་དུའང་ཐོབ་འདོད་པའི་རྒྱུ་ནོར་དག་འཐོབ་འོང་བར་སྟོང་བསམ་བཅངས། ཁོས་
འདི་རུ་ལྭ་བ་དང་ཆར་གདུགས། སྒམ་སོགས་ཚང་མ་བཙོང་ཟིན། ད་ལྟ་ཁོ་ལ་དཀྲུམ་མདའ་
གཅིག་དང་། མདེའུ་བཞི། ད་དུང་རིན་པོ་ཆེས་ཕྲ་བཏབ་པའི་རྒྱ་གྲམ་ཆུང་ཆུང་ཞིག་མ་
གཏོགས་མེད། འདི་ནི་ཆོས་བདག་མ་ལྕམ་མོ྾ཧུའུ་རིམ་ལགས་ཀྱིས་ཁོ་ལ་གནང་བས། ཁོ་
དེ་ལ་སེར་སྣ་སྐྱེས་ནས་མ་བཙོང་། འོན་ཀྱང་ཁ་སང་ཁོས་རྒྱ་གྲམ་ཆུང་ཆུང་དེ་ཧྥ་རན་སིའི་
སྒོར་མོ་ལྔ་བཅུར་བརྗེས་སོང༌། ཁོས་དེ་བཙོང་དོན་ཡང་དགོང་མོར་ཆེས་མཐའ་མཇུག་
གི་ལག་བསོད་ལ་ཚོད་ལྟ་བྱེད་པ་དང་། མི་སེམས་འགུགས་པའི་རྒྱན་སྐུགས་ཀྱི་ཕྱོགས་སུ་
ཡང་བསྐྱར་མཆོང་ནས། རྒྱལ་ཕམ་དབྱེ་བ་འབྱེད་པའི་ཆེད་ཁོ་ནའོ། །ཁོས་འདི་དག་ང་ལ་
བཤད་སྐབས། གྲུང་ཤ་དོད་ཅིང་སྣང་བ་སྐྱིད་པ་དང་། བློ་བག་ཕེབས་པ། མིག་ལ་མཛེ
ཤིང་ཡིད་དུ་འོང་བའི་ཉམས་འགྱུར་ཞིག་མངོན་བྱུང་། ངས་ནན་གྱིས་ཉན་བཞིན། སེམས་
ལ་གཡོ་སྐྱོམ་ཆེན་པོ་ཐེབས་ལ། སེམས་འགུལ་དང་སྤྲོ་སེམས་སྐྱེས། འོན་ཀྱང་ང་རང་ཁོང་
ཁྲོ་མ་ལངས། ངས་རང་ཉིད་དང་གསོལ་ཅོག་གཅིག་གི་སྟེང་དུ་ཟ་མ་ཟ་བཞིན་པའི་མི་དེ་
མ་གཞིར་རྐུན་མ་ཞིག་ཡིན་པར་དོགས་ཟོན་ཅི་ཡང་མི་བྱེད། ང་རང་ཚེ་གང་བོར་ཚུལ་
དང་ལྡན་ཞིང་སྐྱོན་གྱིས་མ་གོས་པ་ཞིག་ཡིན། གཞན་དང་འབྲེལ་འདྲིས་བྱེད་དུས། སྲོལ་
རྒྱུན་གྱི་འདུ་ཤེས་དང་རང་གི་མིང་ལ་བརྩི་སྲུང་བྱེད་པ་ཞིག་ཡིན། གལ་ཏེ་ཁ་སང་མི་ཞིག་
གིས་ང་ལ་གསལ་འདེབས་ཀྱི་ཚུལ་དུ། ཁྱོད་རང་ཆ་རྒྱུས་མེད་ཅིང་རང་གི་བུ་དང་ལོ་ཚོད་
མཉམ་པ། གཞན་གྱི་མུ་ཏིག་རྣ་ལུང་རྐུ་མཁན་གཞོན་ནུ་ཞིག་དང་མཛའ་མཐུན་སེར་མེད་
ཀྱིས་མཉམ་སྡོད་བྱས་པ་རེད་ཅེ་ན། ངས་མི་དེའི་དབང་རྩ་རྒྱུན་ལྡན་མིན་པར་འདོད་དོ། །
འོན་ཀྱང་ཁོས་བཤད་པའི་སྐབས་སུ། ང་རང་སྐད་ཅིག་ཙམ་ལའང་དངངས་སྐྲག་མ་སྐྱེས།
རྒྱུ་མཚན་ཁོའི་དོན་དག་ཡོད་ཚད་ཧ་ཅང་རྒྱུན་ལྡན་ཞིག་གི་ཚུལ་དུ་བརྗོད་པས། འདི་ནི་
ཞེན་པ་ལོག་དགོས་པའི་དོན་དག་ཅིག་མིན། མི་སུ་ཞིག་ང་ལྟར་མདང་དགོང་གི་རླུང་ནག་
འཚུབ་མ་དང་དྲག་ཆར་ལྟ་བུའི་དོན་དག་འདི་དག་ལ་ཕྲད་མྱོང་ཡང་། དེ་ཁས་མ་བླངས་
ན་དོན་དག་དེར་མཚོན་ན་སྙིང་བོ་ཅི་ཡང་མེད་སོང་བ་རེད། དུས་ཚོད་བཅུ་ཐམ་པའི་ནང་
འཚོ་བ་དངོས་ལས་ཐོབ་པའི་ཤེས་བྱ་དེ། ང་རང་འབྱོར་ལྡན་པ་ཞིག་བྱས་ནས་ལོ་ངོ་བཞི་
བཅུའི་འཚོ་བའི་ནང་ཐོབ་པའི་ཤེས་བྱ་ལས་ཀྱང་ཕུན་སུམ་ཚོགས་པོ་ཡིན།
འོན་ཀྱང་ཁོའི་འགྱོད་བཤགས་ཁྲོད་ང་ལ་ཡ་མཚན་ས་གཞན་ཞིག་ཡོད་པ་ནི། ཁོའི་
མིག་ལས་འཕྲོས་པའི་འོད་མདངས་ཁྱད་པར་བ་དེ་རེད། ཁོས་རང་ཉིད་ཀྱི་རྒྱན་སྐུགས་པའི་
སྐབས་ཀྱི་སྤྲོ་སེམས་བཤད་དུས། མིག་འོད་དེས་ཁོའི་གདོང་གི་དབང་རྩ་གློག་ལ་རེག་པ་
བཞིན་འཁུམ་འདར་བྱེད། འདི་ལྟར་བསྐྱར་ཟློས་བྱས་པ་ཙམ་གྱིས་ཀྱང་ཁོ་ལ་ངར་ལངས་
བཞིན་འདུག ཁོའི་རྣམ་འགྱུར་གསོན་ཉམས་ལྡན་པའི་གདོང་ནས་རང་གི་དགའ་སྐྱོ་
དང་བྲེལ་འཚུབ་མ་ལུས་ཇི་བཞིན་དུ་མངོན། སྐབས་འགར་དགའ་བ་ཚད་མེད་སྐྱེས་ལ།
སྐབས་འགར་སྡུག་གི་རྒྱ་མཚོར་ལྷུང་། ཁོའི་ཡ་མཚན་པའི་ལག་པ་གཉིས་ནི་རུས་རྐང་ཕྲ་
ཞིང་དབང་རྩ་མྱུར། ཡང་གཅིག་བཤད་ན་གཅན་གཟན་ཞིག་དང་འདྲ་བར། རྒྱན་སྟེགས་
སྟེང་སྐབས་འགར་ཕར་ལ་རྒོལ་ཅིང་བདས་ལ། སྐབས་འགར་རྔ་མ་བཙིར་ནས་འབྲོ། ཁོས་
དོན་དག་གི་བརྒྱུད་རིམ་བཤད་དུས། ལག་པ་གཉིས་ཀྱི་མཁྲིག་མ་ནས་སིག་སིག་འདར་
ཅིང་། མཛུབ་མོ་དག་ཤུགས་བརྒྱབ་ནས་ཁུ་ཚུར་བཅངས་པ་དང་། དེ་ནས་གློད་པ་དང་
དེ་ནས་ཡང་ཁོས་རྣ་ལུང་བརྐུས་པའི་བརྒྱུད་རིམ་བཤད་དུས། ལག་པ་གཉིས་གློག་
འཁྱུག་པ་ལྟར་སྔུན་ལ་བསྲིངས་ནས། མགྱོགས་མྱུར་གྱིས་རྐུ་བྱེད་པའི་ཚུགས་ཀ་ཞིག་སྟོན།
(ང་རང་དབང་མེད་པར་ཤ་འདར་ཞིག་བརྒྱབ་བྱུང)ངས་ཁོའི་ལག་པ་གློག་འཁྱུག་པ་བཞིན་
རྣ་ལུང་དེའི་ཕྱོགས་ལ་བསྲིངས་པ་དང་། མགྱོགས་པོར་རང་གི་སྤར་ནང་དུ་བཅུག་པ་
དངོས་སུ་མཐོང་བ་དང་འདྲ། ང་ལ་རྒྱུ་མཚན་བཤད་ཁག་པའི་འཇིགས་དངངས་ཤིག་སྐྱེས་
བྱུང་། མི་འདི་ལ་བསླུ་བྲིད་ཀྱི་དུག་ནད་ཕོག་པ་ལྕི་ཞིང་། རྒྱན་སྐུགས་ལ་དགའ་བའི་ངར་
སེམས་དེས་ཁོའི་ལུས་སྟེང་གི་ཟུངས་ཁྲག་ནང་དུག་སྐྱོན་ཕོག་འདུག
གནད་དོན་འདི་ནི་ཁོས་དོན་དག་བཤད་སྐབས་ང་ཡི་སྙིང་རྩ་འདར་བ་དང་སྐྱི་
གཡའ་བར་བྱེད་པའི་རྒྱུ་ཡིན། རིག་པ་དྭངས་ཤིང་གསལ་བ་དང་། སེམས་ཁྲེལ་དང་དཀའ་
ངལ་མེད་པའི་ན་གཞོན་ཞིག་འདི་ལྟར་ཡ་ང་བའི་ངར་སེམས་ཤིག་གི་བྲན་གཡོག་ཏུ་གྱུར་
སོང་། དེའི་རྐྱེན་གྱིས། ངའི་སེམས་ལ་ཆེས་ཐོག་མའི་འགན་ཁུར་ནི་བློ་སེམས་རྣམ་དག་
གིས་ལས་ཀྱི་གྲོགས་པོ་ལམ་ནས་འཕྲད་པའི་སྲུང་སྐྱོབ་བྱ་ཡུལ་འདིར་གོ་སྐོན་བློ་འགུགས་
བྱ་རྒྱུ་དེ་རེད་སྙམ། ཁོ་ངེས་པར་དུ་མིན་ཐུར་ཁ་རོ་དང་ཁ་འབྲལ་དགོས། གནས་འདིའི་
བསླུ་བྲིད་ལ་ཉེན་ཁ་ཧ་ཅང་ཆེ། ཁོས་རྣ་ལུང་བརྐུས་པ་སུས་ཀྱང་མ་ཤེས་སྔོན་དང་ཁོའི་
མདུན་ལམ་བརླག་མེད་པའི་སྔོན་དུ། ཁོ་ངེས་པར་དུ་དེ་རིང་རང་ཡུལ་ལ་ཐོན་དགོས། ངས་
ཁོ་ལ་ལམ་དངུལ་སྟེར་རྒྱུ་ཁས་ལེན་བྱས་པ་མ་ཟད། རྣ་ལུང་བླུ་བྱེད་ཀྱང་སྟེར་རྒྱུ་བྱས་ཡོད།
འོན་ཀྱང་ང་ལ་ཆ་རྐྱེན་ཞིག་ཡོད་པ་ནི། ཁོ་ངེས་པར་དུ་དེ་རིང་ལམ་ལ་ཆས་དགོས་པ་
དང་། ནམ་ཡང་ཤོག་པད་ལ་མི་རེག་པ་དང་། ནམ་ཡང་རྒྱན་སྐུགས་མི་བྱེད་རྒྱུ་རང་གི་སྙན་
གྲགས་དཔང་དུ་བཞག་སྟེ་དམ་བཅའ་འཇོག་དགོས།
ངས་ནམ་ཡང་ཁོ་ལ་རོགས་རམ་བྱེད་རྒྱུ་མི་བརྗེད་པ་ཁས་བླངས་རྗེས། ཡོད་ཚད་
བརླག་ཚར་བའི་མི་རྒྱུས་མེད་འདིས་བཀའ་དྲིན་ཆེ་ཞུ་བའི་རྣམ་འགྱུར་ཇི་འདྲ་བསྟན་
བྱུང་བ་བརྗེད་མི་སྲིད། ཐོག་མར་ཁེངས་སྐྱུང་གི་ཉམས་འགྱུར་ཞིག་མངོན་ལ། དེ་ནས་རིམ་
བཞིན་སེམས་ཤུགས་རབ་ཏུ་རྒྱས། ཁོས་ངའི་ཚིག་འབྲུ་རེ་རེ་མིད་བཞིན་པ་འདྲ། དེ་ནས་
གློ་བུར་དུ་ལག་པ་བསྲིང་སྟེ། ངའི་དྲན་འཛིན་དུ་ནམ་ཡང་བརྗེད་ཐབས་བྲལ་བའི་བཟོ་ལྟ་
ཞིག་གིས། ངའི་ལག་པར་འཇུས་བྱུང་། དེ་ནི་ལྷ་ཞིག་ལ་ཕྱག་འཚལ་ནས། གསོལ་འདེབས་
དམ་བཅའ་འཇོག་པ་དང་མཚུངས། ཁོའི་དྭངས་ཤིང་གསལ་ལ། སྐབས་འགར་འཚུབ་ཆ་
ལངས་ཀྱིན་པའི་མིག་ཀོང་མཆི་མས་ཁེངས། སེམས་འགུལ་ཆེན་པོ་ཐེབས་པ་དང་བདེ་
སྐྱིད་ཀྱི་སྤྲོ་སེམས་འཕྱུར་བས་སྲོག་རླུང་འཁྲུག་པ་ལྟར་ལུས་པོ་འདར་འགུལ་བྱས་བྱུང་།
ངས་ཐེངས་མང་པོར་ཁོའི་བཟོ་ལྟ་རེ་རེར་ཐུན་མིན་གྱི་མཚོན་བྱེད་ནུས་པ་ཁྱད་དུ་འཕགས་
པ་ཞིག་ཡོད་པ་བརྗོད་མྱོང་། འོན་ཀྱང་བཟོ་ལྟ་འདི་ངས་ཁྱོད་ལ་ཇི་ལྟར་བྱས་ཀྱང་བརྗོད་མི་
ནུས། རྒྱུ་མཚན་བཟོ་ལྟ་འདི་ནི་དགའ་སྤྲོ་དཔག་མེད་སྐྱེས་པ་དང་རྨད་དུ་བྱུང་བའི་བདེ་
སྐྱིད་ཅིག་ཡིན། སྤྱིར་བཏང་གི་མིའི་གདོང་ནས་ང་ཚོས་དེ་འདྲའི་བཟོ་ལྟ་མཐོང་མི་སྲིད།
ཕལ་ཆེར་ཁྱོད་རང་གཉིད་ལས་སད་དུས། མདུན་དུ་ལྷའི་ཕོ་ཉ་ཞིག་ཡོད་པར་འདོད་ནས་
དགའ་སྤྲོ་སྐྱེས་སྐབས་ཀྱི་བཟོ་ལྟ་དང་འདྲ།
འདི་ལྟར་བཤད་མི་ནུས་པའི་རྒྱུ་མཚན་ནི། ཁོའི་མིག་གིས་ཧུར་རེར་ལྟ་བ་དེ་
ངས་བཟོད་ཐབས་བྲལ། བཀའ་དྲིན་ཞུ་ཚུལ་དེས་མི་ལ་བདེ་སྣང་སྟེར་ཐུབ་ལ། རྒྱུ་མཚན་
མི་སུས་ཀྱང་འདི་འདྲའི་བརྩེ་དུང་གསལ་ཐག་ཆོད་པ་ཞིག་མྱོང་བརྒྱུད་མི་ཐུབ་པས། ཞི་
འཇམ་གྱི་བརྩེ་བས་མི་སེམས་ལ་སྤྲོ་སྣང་སྟེར་ཐུབ། ང་ནི་རང་གཤིས་བབ་བརླིང་དང་ཐལ་
དྲགས་པ། རྣམ་འགྱུར་གྲང་ཤུར་ཤུར་བྱེད་པར་གོམས་པའི་མི་ཞིག་ཡིན་པས། ཁོའི་སེམས་
འགུལ་དྲག་པོ་ཕྱིར་མངོན་པ་འདིས་ང་ལ་བདེ་སྐྱིད་དང་སྤྲོ་སྣང་གསར་བ་ཞིག་བྱིན། ཡང་
གཅིག་བཤད་ན། འཇིགས་དངངས་དང་རྡོག་རྫིས་གང་མང་ཐེབས་པའི་མི་འདི་དང་
མཉམ་དུ། ཕྱོགས་བཞིའི་ཡུལ་ལྗོངས་མདང་ནུབ་ཀྱི་ཆར་བ་བརྒྱུད་རྗེས། ལྷ་མིན་གྱི་མཐུ་
ནུས་ཞུགས་པ་ལྟར་སོས་འོང་། ངེད་གཉིས་ཟ་ཁང་ལས་ཕྱིར་འབུད་དུས། རྦ་རླབས་མེད་
པའི་ལྷིང་འཇགས་ཀྱི་རྒྱ་མཚོ་སྔོ་བསང་ངེར་སྣང་ལ། དྭངས་ཤིང་གསལ་ལ་ནམ་མཁའི་
མཐའ་དང་མཉམ་པས་གནམ་མཚོ་གཉིས་འདྲེས་ཡོད། གནམ་སྔོན་པོ་ཐང་ལ་ལྷུང་བ་
དང་འདྲ་ལ། སྐབས་འགར་མཚོ་ཐོག་ཏུ་སྐྱར་མོ་འགའ་འཕུར་ཚེ་འོད་དཀར་ཡུག་གཅིག་
འཕྲོས་པ་དང་མཚུངས། ཁྱོད་རང་ལི་ཝེ་ཨེ་ལེའི་རྒྱུད་ཀྱི་ཡུལ་ལྗོངས་ལ་ཆ་རྒྱུས་ཡོད་ངེས།
དེ་ནི་ནམ་ཡང་མཛེས་ཤིང་ལྟ་ན་སྡུག་པ་ཞིག་ཡིན་ཏེ། སྐབས་འགར་དེ་ནི་པར་རིས་ཤིག་
དང་འདྲ་བར་རང་གི་མཛེས་ཉམས་ཡོད་ཚད་ལྷོད་ཤིག་ཤིག་གིས་མི་རྣམས་ཀྱི་མདུན་དུ་
བཤམས་ཤིང་། གཉིད་དུ་ཡུར་བའི་མཛེས་མ་ཞིག་དང་འདྲ་བར་མི་རྣམས་ལ་རང་གི་ལང་
ཚོ་ངོམ། དེའི་ཞི་འཇམ་གྱི་བཟོ་ལྟ་ལ་ཤར་ཕྱོགས་ཀྱི་མཛེས་ཉམས་ལྡན། ཡང་སྐབས་འགའ་
ཞིག་ལ་མཐོང་དཀོན་པ་ཞིག་ཡིན་ཀྱང་། ཉིན་འགའ་རེར་མཛེས་མ་དེ་ཡར་ལངས་ནས་
ཚོན་མདངས་རྣམ་པར་བཀྲ་བའི་གོས་སུ་རོལ་ཞིང་། སྒེག་ཉམས་འབུམ་གྱིས་ཁྱོད་ལ་འབོད་
བརྡ་གཏོང་བ་དང་། ངོ་མཚར་ཞིང་ཧ་ལས་པའི་འོད་ཟེར་སྤྲོ། དགའ་ཞིང་དགོད་པའི་ཉམས་
ཀྱིས་ཁྱོད་ཀྱི་ཕྱོགས་སུ་མེ་ཏོག་ལྟ་བུ་ཚོན་མདངས་སྣ་ལྔ་སྟོར་བར་བྱེད། མཛེས་མ་དེ་སྤྲོ་
སེམས་རབ་ཏུ་འཁོལ་ཞིང་། ཆགས་སེམས་མེ་ལྟར་འབར། དྲག་ཆར་དང་རླུང་འཚུབ་བརྒྱུད་
རྗེས་ཀྱི་ཉིན་མོ་དེ་ཡང་སྤྲོ་སེམས་འཕེལ་བའི་ཉིན་མོ་ཞིག་ཡིན་ལ། སྲང་ལམ་ཆར་བས་
བཀྲུས་ནས་འོད་འཚེར་ཞིང་། གནམ་ངོ་ཧ་ཅང་སྔོ་ཞིང་དྭངས། ག་ས་གང་དུ་རྩི་ཤིང་ནགས་
སུ་ཐགས། མེ་ཏོག་སྣ་བརྒྱ་བཞད་ནས་རབ་ཏུ་མཛེས། རྩི་ཤིང་སྣ་ཚོགས་ཀྱིས་ས་གཞིར་ལྗང་
མདོག་གི་ལྭ་བ་བསྐོན་ནས་ཚ་བ་འཇོམས་ཤིང་ཉི་འོད་འཇམ། མཐའ་འཁོར་གྱི་རི་བོ་དག་
ཉེ་སར་བཅར་སྣང་གིས་དབྱིབས་རྣམ་ཇེ་གསལ་དུ་འགྲོ། ཁོ་ཚོ་ཡང་དག་གཙང་དང་དཀར་
གསལ་འཚེར་བའི་གྲོང་ཁྱེར་འདིའི་ཉེ་འགྲམ་དུ་བཅར་འདོད་པ་ལྟར་སྣང་། སྤྱན་ཟུང་
ཕྱོགས་བཞིར་བཏེགས་ཚེ། ག་ས་གང་དུ་རང་བྱུང་ཁམས་ཀྱི་མཛེས་རྣམ་གྱིས་ཁེངས་པས།
མིའི་སེམས་ལ་སྤྲོ་སྣང་ཟད་མེད་ཅིག་སྦྱིན་འོང་། ‘འུ་གཉིས་ཀས་ཤིང་རྟ་ཞིག་གླས་ནས།
ཁུར་ཉི་ཆིའི་འགྲམ་དུ་འཆམ་འཆམ་ལ་སོང་ན་ཇི་འདྲ་རེད’ ངས་ཁོ་ལ་དེ་ལྟར་དྲིས།
ཁོ་དགའ་སྤྲོ་ཚད་མེད་སྐྱེས་ནས་མགོ་ལྕོག་ལྡེམ་ལྡེམ་བྱས། གཞོན་ནུ་དེ་ས་འདིར་
ཡོང་ནས། ཕལ་ཆེར་ད་སོ་མ་རང་བྱུང་ཁམས་ཆེན་པོ་ཤེས་རྙེད་བྱུང་བ་འདྲ། འདིའི་ཡར་
སྔོན་དུ། མཁའ་དབུགས་འབག་བཙོག་ཡིན་པའི་རྒྱན་སྐུགས་ཚོམས་ཆེན་ནང་རླངས་པ་
དང་རྔུལ་དྲི་འཐིབས་པ་དང་། ཐ་ཤལ་དང་གཤིས་གྱོང་གི་མི་དག་འཚང་ཁ་འཁྲིགས་ས།
རྩུབ་སྤྱོད་དང་མུན་ནག་ཁྲོད་སྐད་ཅོར་སྒྲོག་པའི་ནང་དུས་ཚོད་བསྐྱལ། འོན་ཀྱང་ད་ལྟ། ཉི་
འོད་ལམ་ལམ་དུ་རྒྱ་མཚོའི་འགྲམ་ངོགས་སུ་འཕྲོས་པ་ནི་ཤིན་ཏུ་ཆེ་བའི་བསིལ་ཡབ་ཅིག་
ངེད་གཉིས་ཀྱི་སྔུན་ནས་ཁ་ཕྱེ་བ་དང་འདྲ། མིག་གིས་རྒྱང་རིང་ལ་བལྟས་ན། ཕ་མཐའ་མི་
མངོན་ཞིང་མིར་སྤྲོ་སྣང་ཚད་མེད་ཅིག་སྦྱིན་འོང་། ངེད་གཉིས་ཤིང་རྟར་བསྡད་ནས་དལ་
གྱིས་མདུན་དུ་བསྐྱོད(དེ་དུས་ད་དུང་རླངས་འཁོར་མེད)ཅིང་། ཡུལ་ལྗོངས་ཤིན་ཏུ་མཛེས
པའི་ལམ་དེ་དེད་ནས་གཞིས་མིན་སྤྲོ་ཁང་མང་པོ་བརྒྱུད། ལྟ་སྐོར་པ་མང་པོ་དང་ཕྲད།
གཞིས་མིན་སྤྲོ་ཁང་དང་ལྗང་མདོག་གི་གསོམ་སྡོང་དག་གིས་ཕན་ཚུན་བརྒྱན་པས་རབ་
ཏུ་མཛེས་པར་སྣང་། དེ་ལྟའི་ཡུལ་ལྗོངས་བརྒྱུད་སྐབས། ཐེངས་བརྒྱ་གྲངས་ལྷག་ལ་གསང་
བའི་ཕུགས་འདུན་ཞིག་ཀླད་པའི་རྒྱ་ལ་ཤར་ཡོང་སྲིད་དེ། དེ་ནི་གནས་འདི་རུ་གཏན་སྡོད་
བྱེད་པ་དང་། འདུ་འཛི་དང་ཟང་ཟིང་མེད་པར། ཁུ་སིམ་ཡིད་ཚིམས་ངང་འཇིག་རྟེན་གྱི་
ཟང་ཟིང་དང་བྲལ་ནས་སྡོད་རྒྱུ་དེ་ཡིན།
ངའི་མི་ཚེ་འདིར་ཉིན་དེའི་དུས་ཚོད་གཅིག་པུ་དེ་ལས་ལྷག་པའི་བདེ་སྐྱིད་ཅིག་
མྱོང་ཡོད་མེད། ང་ལའང་གསལ་ཆ་མེད། གཞོན་ནུ་དེ་ངའི་གམ་གྱི་འདུག་སྟེགས་སྟེང་
བསྡད་ཡོད། ཁ་སང་ཁོ་རང་ད་དུང་འཆི་བ་དང་ཆག་སྒོའི་འཇིགས་སྐྲག་ནང་ལྷུང་འདུག
ད་ལྟ་ཧོན་ཐོར་བཞིན་ཉི་མའི་འོད་ཟེར་ལ་ཡེངས། ལོ་ཟླ་མང་པོ་ཞིག་ཧ་ལམ་ཁོའི་གམ་ན་
ཡལ་བར་གྱུར་ཅིང་། ཕྱིར་བྱིས་པ་ཆུང་ཆུང་ཞིག་གི་ངང་ཚུལ་བསྟན། དགའ་དགོད་དང་
རྩེད་མོར་སྤྲོ་ཞིང་། མིག་ཟུང་དག་ལས་དགའ་བ་དང་སྨྱོ་བ། དངངས་པ་བཅས་ཀྱི་མདངས་
ཉོག་དྲ་ཞིག་སྤྲོ་འོང་། ཁོའི་གཤིས་ཀ་ལས་ངའི་ཡིད་བཟི་བར་བྱེད་པ་ནི་ཁོའི་ཚགས་ཞིབ་
པའི་སེམས་ཁུར་གྱི་བརྩེ་བ་དེ་རེད། ཤིང་རྟ་རི་གཟར་པོ་ཞིག་གི་སྟེང་དུ་འཛེག རྟ་རྒན་
གྱིས་སྐེ་བསྲིངས་ནས་འཐེན་དུས། ཁོ་རང་ལྡེམ་མྱུར་ངང་ས་ལ་མཆོངས་ནས། ཤིང་རྟའི་
རྒྱབ་ཕྱོགས་ནས་གཏད་ནས་འགྲོ། གལ་ཏེ་ངས་མེ་ཏོག་ཅིག་གི་མིང་གླེང་བ་དང་། ཡང་ན་
ལམ་འགྲམ་གྱི་མེ་ཏོག་གང་ཞིག་ལ་མཛུབ་མོས་བསྟན་ན། ཁོ་ཕར་རྒྱུགས་སོང་སྟེ་མེ་ཏོག་
དེ་བཏོགས་ཡོང་ངེས། ཁ་སང་གི་ཆར་བས་ཁུར་ཡོང་བའི་རུས་སྦལ་ཆུང་ཆུང་ཞིག་དཀའ་
བས་ལམ་དུ་སྐྱོད་བཞིན་པ་ཤིང་རྟས་གཅིར་འགྲོ་བར་དོགས་ཏེ། རུས་སྦལ་བཟུང་སྟེ་སེམས་
ཆུང་སྒོས་ལམ་འགྲམ་གྱི་རྩྭ་གསེང་དུ་བཏང་། དེའི་མཚུངས་སུ། ཁོས་ད་དུང་དགའ་སྤྲོའི་
ངང་ང་ལ་དགོད་བྲོ་ཞིང་སྙན་འཇེབས་ཀྱི་དོན་དག་མང་པོ་ཞིག་བཤད། དེ་དུས་ཀྱི་དགོད་
སྒྲ་ཁོ་ལ་མཚོན་ན་རོགས་སྐྱོབ་ཅིག་ཡིན་པ་ངས་ཤེས་ཡོད། ཁོའི་སེམས་པ་གློ་བུར་དུ་སྤྲོ་
བས་ཁེངས་ཤིང་སེམས་པ་དགའ་བས་མྱོས་འདུག་པས། གད་མོ་དགོད་པའམ། ཡང་ན་སྐད་
གསང་མཐོན་པོས་གླུ་བླངས་ཏེ་གནམ་ལྡིང་ས་ལྡིང་གིས་སྨྱོ་ཚུལ་ཞིག་མ་བསྟན་ན་སྡོད་མི་
བཟོད་པ་ལྟར་རེད།
དེའི་རྗེས། ངེད་གཉིས་རི་གཟར་ཞིག་ལ་འཛེག་ནས་དལ་གྱིས་གྲོང་ཚོ་ཆུང་ཆུང་
ཞིག་བརྒྱུད། སྐབས་དེར། ཁོས་ཞི་དུལ་གུས་ལུགས་ལྡན་པའི་ངང་ཞྭ་མོ་ཕུད་ནས་འཚམས་
འདྲི་ཞུས། ང་དེ་ལ་ཧ་ལས་སོང་། གནས་ཡུལ་ཆ་མེད་ཞིག་ཏུ་ཁོས་སུ་ལ་འཚམས་འདྲི་ཞུ་
པ་ཡིན་ནམ། ངས་དེ་ལྟར་དྲིས་པར། ཁོའི་གདོང་ལ་དམར་མདངས་ཤིག་ཆགས་བཞིན།
དགོངས་དག་ཞུ་ཚུལ་གྱིས་ང་ལ་འགྲེལ་བཤད་བྱས། ཁོས་བཤད་པ་ལྟར་ན། ངེད་གཉིས་ད་
སོ་མ་ཆོས་ཁང་ཞིག་བརྒྱུད་པ་རེད། ཁོ་ཚོ་ཕོ་ལན་དང་གནམ་བདག་ཆོས་ལུགས་ལ་དད་
མོས་བྱེད་མཁན་གྱི་རྒྱལ་ཁབ་གང་ལ་མཚོན་ནའང་། མི་རྣམས་ལ་ཆུང་དུས་ནས་གོམས་
སྲོལ་ཞིག་ཆགས་ཡོད་པ་ནི། ཆོས་ཁང་དང་མཆོད་ཁང་གང་རུང་བརྒྱུད་དུས་ཞྭ་མོ་འཕུད་
དགོས་ཟེར། ཆོས་ལུགས་ལ་བཟུང་བའི་དྭངས་གཙང་གི་གུས་སེམས་འདིས་ང་རང་ལ་
སེམས་འགུལ་ཐེབས་སུ་བཅུག ངས་དེ་མུར་ཁོས་བཤད་མྱོང་བའི་རྒྱ་གྲམ་ཆུམ་ཆུང་དེ་
ཡིད་ལ་དྲན་བྱུང་། ངས་ཁོ་ལ་ཁྱོད་ཆོས་ལུགས་ལ་དད་མོས་ཡོད་དམ་ཞེས་དྲིས་པ་ན།
ཅུང་ཙམ་གནོང་བཞིན་ཁེངས་སྐྱུང་གིས་ཁོས་ཁས་ལེན་བྱས། ཁོས་རང་ཉིད་ཀྱང་ཆོས་
ལུགས་ཀྱིས་བདག་སྐྱོང་བྱེད་པར་རེ་བཞིན་ཡོད། ང་ལ་གློ་བུར་དུ་བསམ་ཚུལ་ཞིག་བྱུང་
སྟེ། ‘ཤིང་རྟ་སྡོད་དང་།’ ངས་ཤིང་རྟ་འདེད་མཁན་བོས་ནས་མྱུར་དུ་མར་བབས། ཁོ་ཡ་
མཚན་ཆེན་པོ་སྐྱེས་ནས། ‘ང་ཚོ་གཉིས་གང་ལ་འགྲོའམ’ ཞེས་དྲིས་པར། ངས་ཁོ་ལ། ‘ངའི་
རྗེས་སུ་ཤོག’ ཅེས་ལན་བཏབ། ཁོ་ང་དང་འགྲོགས་ནས་ཕྱིར་ཆོས་ཁང་དུ་སོང་། འདི་ནི་
སོ་ཕག་གིས་བརྩིགས་པའི་གྲོང་གསེབ་ཀྱི་ཆོས་ཁང་ཞིག་ཡིན། ནང་གི་གྱང་ངོས་ལ་རྡོ་རྩི་
བྱུགས་ཤིང་། མུན་ནག་ཅིང་སྟོང་ལྷང་ངེར་འདུག རྒྱ་སྒོ་བརྒྱངས་ཡོད། འོད་སེར་པོ་ཞིག་
ཆོས་ཁང་ནང་གི་མུན་ནག་གི་གསེང་དུ་འཕྲོ། ནག་ཅིང་སྟུག་པའི་མུན་པའི་ཁྲོད་མཆོད་
ཁྲི་ཆུང་ཆུང་ཞིག་ཡོད། ཞག་སྒྲོན་གཉིས་བསྒྲོན་ཡོད་པ་ནི་དུ་སྨུག་གི་དྲོད་ཁོལ་འཁྱིལ་
ཞིང་། འོད་ཕྲན་བུའི་གསེང་ནས་ཕྱི་རོལ་ཏུ་ལྟ་བཞིན་པའི་མིག་ཟུང་དང་འདྲ། ང་ཚོ་ཆོས་
ཁང་དུ་འཛུལ་རྗེས། ཁོས་ཞྭ་མོ་ཕུད་པ་དང་ལག་པས་མཆོད་ཆུ་ལ་རེག་ནས་རྒྱ་གྲམ་ཞིག
བྲིས་རྗེས། པུས་མོ་གཅིག་ས་ལ་བཙུགས། ཁོ་ཡར་ལངས་རྗེས། ངས་ཁོ་ལ། ‘ཁྱོད་མཆོད་
ཁྲིའི་མདུན་ལ་སོང་། ཡང་མིན་ན་ཁྱོད་རང་གིས་དད་མོས་བྱེད་སའི་ཆོས་སྐུ་ཞིག་གི་
མདུན་དུ་སོང་ནས། ངས་བཤད་པ་ལྟར་མནའ་ཞིག་སྐྱོལ’ ཞེས་བཤད། ཁོ་ངའི་ཕྱོགས་
ལ་ཅེར་བ་དང་། གདོང་ལ་འཇིགས་དངངས་ཀྱིས་ཁེངས། ཅུང་ཙམ་འགོར་རྗེས་ཁོས་ངས་
བཤད་པ་དག་གི་དོན་གོ་སོང་། དེ་ནས་ཁོ་ལྷ་སྐུ་ཞིག་གི་མདུན་དུ་སོང་བ་དང་། རྒྱ་གྲམ་
ཞིག་བྲིས་རྗེས་པུས་མོ་ས་རུ་བཙུགས།‘ངས་བཤད་པ་བཞིན་བསྐྱར་ཟློས་བྱོས’ ངས་
ཁོ་ལ་དེ་ལྟར་བཤད། ང་རང་ཉིད་ཀྱང་སེམས་འགུལ་ཐེབས་ནས་འདར་སིག་སིག་བྱས།
‘ངས་བཤད་པ་བསྐྱར་ཟློས་བྱོས། ངས་དམ་བཅའ་འཇོག’ངས་དམ་བཅའ་འཇོག
ཁོས་ངའི་སྐད་ཆ་བསྐྱར་ཟློས་བྱས་བྱུང་། དེ་ནས་ངས། ‘ངས་ནམ་ཡང་སྒོར་མོས་རྒྱན་མི་
འཇོག རྒྱན་སྐུགས་ཀྱི་ཕྱོགས་གང་ཡིན་ཡང་ལག་པས་མི་རེག ནམ་ཡང་ངའི་ཚེ་སྲོག་
དང་སྙན་གྲགས་ལ་ངར་སེམས་ཀྱིས་གནོད་འཚེ་ཐེབས་སུ་མི་འཇུག’ ཅེས་བཤད།
ཁོས་ལུས་པོ་ཡོངས་འདར་སིག་སིག་བྱེད་བཞིན་སྐད་ཆ་དེ་དག་བསྐྱར་ཟློས་བྱས།
སྐད་ཆ་དེ་དག་གསལ་ལྷང་ངེར་སྟོང་འཇགས་ཀྱི་ཆོས་ཁང་དུ་བྲག་ཅ་འཁོར་བ་དང་།
དེ་ནས་ཁ་རོག་གེར་ཅུང་ཙམ་བསྡད་པར། ལྷིང་ཞིང་འཇགས་པས་ཕྱི་རོལ་གྱི་རླུང་བུས་
སྡོང་ལོ་སི་ལིར་བསྐྱོད་པའང་ཐོས་ཐུབ། གློ་བུར་དུ། ཁོ་རང་ཉེས་པ་བཤགས་པའི་མི་ཞིག་
དང་འདྲ་བར་སར་གོག་ཅིང་། ཡིད་སེམས་དྲག་ཏུ་གཡོ་བཞིན། ངས་ཐོས་མ་མྱོང་བའི་ཕོ་
ལན་སྐད་ཀྱིས་འབྲུག་སྒྲ་ལྡིར་བ་ལྟ་བུའི་ཚིག་འགའ་བརྗོད་བྱུང་། ངས་སྐད་ཆ་དེ་དག་གི་
ནང་དོན་མི་གོ་ནའང་། དེ་ནི་ཕལ་ཆེར་ལྷག་བསམ་རྣམ་དག་གིས་གསོལ་འདེབས་ཡིན་
རྒྱུ་རེད། གསོལ་འདེབས་དེའི་ནང་དོན་ནི་བཀའ་དྲིན་ཞུ་བ་དང་འགྱོད་བཤགས་བྱེད་
པ་ཡིན་རྒྱུ་རེད། རྒྱུ་མཚན་ནི་གསོལ་འདེབས་འདིས་ཁོ་རང་ཁེངས་སྐྱུང་གིས་ཡང་དང་
བསྐྱར་དུ་ཕྱག་འཚལ་རྐུབ་སྟེགས་ཕྱོགས་ལ་མགོ་བོ་སྒུར་བར་སྐུལ། སྐད་ཆ་དེ་དག་ལྷུག་
པོར་བརྗོད་པ་དང་ཐེངས་མང་ལ་བསྐྱར་ཟློས་བྱས། ཚིག་འབྲུ་རེ་རེ་སྔར་བས་ཛ་དྲག་ཏུ་
སོང་། ཉི་མ་དེ་རིང་གི་ཕན་ཆད་ལ། འཇིག་རྟེན་སྟེང་གི་ཆོས་ཁང་གང་ནས་ཀྱང་འདི་ལྟར་
གསོལ་འདེབས་བྱེད་པ་མཐོང་མི་སྲིད། ཁོའི་ལག་པ་གཉིས་ལ་རྩ་འཐེན་བྱུང་བ་ལྟར་ཤིང་
གི་རྐུབ་སྟེགས་ལ་དམ་པོར་འཇུས་པ་དང་། སེམས་སུ་རླུང་འཚུབ་འཁྲིགས་པ་ལྟར་ལུས་
ཡོངས་འདར་འགུལ་དྲག་པོ་བྱེད། སྐབས་འགར་རྐུབ་སྟེགས་ཕར་ལ་འདེད་ཅིང་སྐབས་
འགར་ཚུར་ལ་གཡུགས། ཁོས་ཅི་ཡང་མི་མཐོང་ལ། ཅི་ཡང་མི་ཚོར་ཏེ། ཁོ་རང་འཇིག་
རྟེན་གཞན་ཞིག་ཏུ་ཡོད་པ་དང་འདྲ། མིའི་ཤ་དང་རུས་པ་སྦྱངས་པའི་དམྱལ་ཟངས་ནང་
ཡོད་པ་དང་མཚུངས། མཇུག་མཐར། ཁོ་རང་དལ་གྱིས་ཡར་ལངས་བྱུང་། རྒྱ་གྲམ་ཞིག་
བྲིས་རྗེས་དཀའ་སྡུག་གིས་ཁ་ཕྱིར་འཁོར་བྱུང༌། ཁོའི་རྐང་པ་གཉིས་སིག་སིག་ཏུ་འདར་
ཞིང་། ངོ་མདོག་སྐྱ་བོར་གྱུར་ཏེ། སྟོབས་ཟད་ཅིང་ཤུགས་རྫོགས་ཟིན་པ་དང་འདྲ། ཁོས་
ང་རང་མཐོང་མ་ཐག་ཏུ་མིག་ལས་འོད་འཕྲོས་ཤིང་། གདོང་ལ་ལྷག་བསམ་ཟོལ་མེད་ཀྱི་
འཛུམ་མདངས་ཤིག་ཤར་བྱུང་། ཁོའི་ཐང་ཆད་ཅིང་མདོག་ཉམས་པའི་གདོང་ལ་དེ་མ་ཐག་
ཏུ་ལྷག་བསམ་དག་པའི་བཀྲག་མདངས་རྒྱས། ཁོ་ངའི་གམ་དུ་ཡོང་ནས། ཨུ་རུ་སིའི་ལུགས་
སྲོལ་ལྟར་མགོ་མར་སྒུར་ནས་ངའི་ལག་པར་འཇུས་ཤིང་། གུས་འདུད་དང་བཅས་མཆུ་
སྒྲོས་ངའི་ལག་པར་རེག་ཙམ་ཞིག་བྱས་རྗེས། ‘དཀོན་མཆོག་གིས་ཁྱོད་རང་ངའི་གམ་
དུ་མངགས་པ་རེད། དེའི་རྐྱེན་གྱིས་ངས་ཁོ་ལ་བཀའ་དྲིན་ཞུ’ ཞེས་བཤད། ངས་ཅི་ཞིག་
བཤད་དགོས་པའང་མ་ཤེས་པར་ཁ་རོག་གེར་བསྡད། འོན་ཀྱང་ངས་རྐུབ་སྟེགས་དམའ་
མོའི་སྟེང་གི་རླུང་སྦུད་ལྕགས་གླིང་རོལ་ཆེན་དེས་སྒྲ་གཏོང་བར་རེ་བ་བྱས། རྒྱུ་མཚན་རང་
གི་དམིགས་ཡུལ་འགྲུབ་སོང་བ་དང་། གཞོན་ནུ་འདི་གཞི་ནས་བསྐྱབས་ཟིན་པའི་ཚོར་བ་
ཞིག་སྐྱེས་བྱུང་།
ང་ཚོ་ཆོས་ཁང་ནས་ཕྱིར་བུད་དེ། ཟླ་ལྔ་བའི་ནམ་མཁའ་དྭངས་ཤིང་གསལ་ལ་
ཉི་འོད་དྲོ་ཞིང་འཇམ་བོའི་ཁྲོད་དུ་ཞུགས། ངའི་སྣང་ཚོར་དུ་འཇིག་རྟེན་སྔར་ལས་མཛེས་
ཤིང་། ང་ཚོ་ཡང་མུ་མཐུད་དུ་ཤིང་རྟར་བསྡད་དེ་དལ་གྱིས་རི་ལམ་བརྒྱུད་ནས་དུས་ཚོད་
གཉིས་ཙམ་ལ་སོང་། མཛེས་ལྗོངས་མ་ལུས་མིག་ལམ་དུ་མངོན་ཞིང་། བགྲོད་ལམ་ཀྱག་
ཀྱོག་བརྒྱུད་དེ་ཡུལ་ལྗོངས་གསར་བ་མང་པོ་མཐོང་། འོན་ཀྱང་ང་ཚོས་ཁ་བརྡ་ཅི་ཡང་མ་
བྱས། དེ་ལྟར་བརྩེ་དུང་གི་ཆོ་ག་ཤ་འོད་བརྡོལ་བཞིན་སྤེལ་རྗེས། སྐད་ཆ་གཞན་དག་གིས་
སེམས་ཚུལ་དེ་བསྣད་སྲིད་པས། མིག་འོད་ཁོ་དང་ཕྲད་མ་ཐག་ང་ཁ་སྐྱེངས་བཞིན་མྱུར་
དུ་རང་གི་མིག་འོད་གཞན་དུ་བསྣུར། རང་ཉིད་ཀྱིས་བསྒྲུབས་པའི་ངོ་མཚར་བའི་བྱ་བར་
བསམ་ན། ང་རང་ཡིད་གཡོས་ཏེ་ཧ་ལས་པར་བྱེད།
ཕྱི་དྲོ་དུས་ཚོད་ལྔའི་གཡས་གཡོན་དུ། ང་ཚོ་ཕྱིར་མེན་ཐུར་ཁ་རོ་ལ་སླེབས། ཤ་
ཉེ་ཞིག་གི་དུས་བཅད་ལ་གཡོལ་ཐབས་མེད་པར་འགྲོ་དགོས་སོང་། དོན་དུ་སེམས་བསམ་
པའི་གཏིང་ནས་ངལ་གསོ་ཐེངས་ཤིག་བྱས་ན་འདོད་དེ། དུང་སེམས་ཚད་ལས་བརྒལ་པའི་
འཚུབ་བྲེལ་ལངས་རྗེས་ལྷོད་གཡེང་ཞིག་བྱེད་བསམ། རྒྱུ་མཚན་ནི་ང་ལ་ཐོབ་པའི་བདེ་
སྐྱིད་ཐལ་ཆེ་བ་རེད། ངས་རང་གི་མི་ཚེ་འདིར་གཏན་ནས་བརྒྱུད་མ་མྱོང་བའི་སྨྱོ་བ་ལྟར་
གྱི་དགའ་སྤྲོ་ལ་རོལ་སོང་བར་འདོད། དེ་བས། ངས་རང་གིས་སྲུང་སྐྱོབ་བྱས་པའི་གཞོན་ནུ་
དེ་སྡོད་སའི་མགྲོན་ཁང་དུ་ཅུང་ཙམ་ངལ་གསོ་བར་བོས་ཏེ། ངའི་ཁང་བའི་ནང་དུ། ངས་
ཁོ་ལ་ལམ་གླ་དང་རྣ་ལུང་བླུ་བྱེད་ཀྱི་སྒོར་མོ་སྤྲད། ང་རང་ཤ་ཉེ་དང་ངོ་འཕྲད་སྐབས། ཁོ་
སོང་ནས་པ་སེ་ཉོ་བ་དང་། དགོང་མོ་དུས་ཚོད་བདུན་སྟེང་མེ་འཁོར་ས་ཚིགས་ནང་འཛུལ་
སའི་ཚོམས་ཆེན་དུ་ངོ་ཐུག་པར་དུས་བཅད་བྱས། དེ་ནི་རའེ་ནཱ་ཡ་བརྒྱུད་ནས་ཁོ་རང་ཡུལ་
དུ་སྐྱེལ་བའི་མེ་འཁོར་འབབ་ཚིགས་དང་གྱེས་ཁའི་སྔོན་གྱི་སྐར་མ་སུམ་ཅུའི་སྟེང་རེད།
ངས་ཤོག་སྒོར་ལྔ་ཁོའི་ལག་ཏུ་སྤྲོད་རྩིས་བྱེད་བཞིན་པའི་སྐབས། ཁོའི་ཁ་སྒོ་གློ་བུར་སྐྱ་བོར་
གྱུར་ཅིང། ང་ ང་ལ་ ང་ལ་སྒོར་མོ་མ་སྟེར་ཞེས་ཚིག་འབྲུ་དེ་དག་སོ་བར་
ནས་བཙིར་ཏེ་ཐོན་བྱུང་། ཁོའི་ལག་པར་གཟའ་དྲང་སྲོང་གི་ནད་ཕོག་པ་ལྟར་ལྷབ་ལྷུབ་ཏུ་
འདར།‘ང་ལ་སྒོར་མོ་ང་ལ་སྒོར་མོ་མ་སྟེར། ངས་སྒོར་མོ་མཐོང་ན་འདུག་གཟོད་མི་
ཐུབ’ ཁོས་སླར་ཡང་བསྐྱར་ཟློས་ཤིག་བྱས་བྱུང་། ཕར་བལྟས་ན་དངངས་སྐྲག་དང་སུན་
སྣང་གིས་ཁེངས་ཡོད་པ་འདྲ། འོན་ཀྱང་ངས་ཁོའི་ནོངས་འགྱོད་སེལ་ཏེ་སེམས་གསོ་ཚུལ་
དུ། སྒོར་མོ་དེ་དག་ནི་ཁྱོད་ལ་བྱིན་པ་མ་ཡིན་པར་ཁྱོད་ལ་བསྐྱིས་པ་ཡིན། གལ་ཏེ་ཁྱོད་
དོགས་མི་བདེ་ན་བསྐྱིས་ཡིག་བྲིས་ན་ཆོག་ཅེས་བཤད། ‘ཆོག་གི ཆོག་གི་བསྐྱིས་
ཡིག་བྲིས་ནས་བཞག་ཆོག’ ཁོས་གཅོམ་ཆུང་གིས་བཤད་པ་དང་། མིག་འོད་གཞན་ཞིག་
ལ་འཕངས་ཏེ། ཤོག་སྒོར་དག་གཅུ་ལོག་བྱས་ནས་མིག་གིས་ཀྱང་མ་བལྟས་པར་ཁུག་མར་
བརྫངས། དེ་ནས་ཤོག་བུ་ཞིག་གི་སྟེང་དུ་ཚིག་འགའ་བྲིས་བྱུང་། ཁོས་མགོ་བོ་ཡར་དགྱེ་
དུས། ཐོད་པའི་སྟེང་རྔུལ་ཆུ་འཛག་བྱུང་། ཁོས་ལུས་པོའི་སྟེང་དྲོད་རླངས་ཤིག་གྱེན་དུ་
འཕྱུར་འོང་བ་འདྲ། ཁོས་ཤོག་བུ་ང་ལ་སྟེར་དུས་ལུས་པོ་ཧྲིལ་པོ་ལྷབ་ལྷུབ་འདར་གྱིན་ཡོད།
གློ་བར་དུ་ང་རང་སྐྲག་ནས་རང་དབང་མེད་པར་ཕྱིར་ནུར་བྱས། ཁོས་པུས་མོ་སར་བཙུགས་
ནས་ངའི་ལྭ་འདབས་ལ་འོ་བྱས། ཚུགས་ཀ་འདི་སྐད་ཆས་མཚོན་མི་ནུས་ཏེ། ཁོའི་སྟོབས་
ཤུགས་དྲག་པོ་དེས་ང་ཡི་ལུས་པོ་ཡོངས་སུ་འདར་དུ་བཅུག ང་རང་ཧ་ལས་ཏེ་ཅི་བྱ་གཏོལ་
མེད་དུ་གྱུར་ཅིང་། ‘ཁྱོད་ཀྱིས་འདི་ལྟར་དྲིན་དྲན་པར། ངས་ཀྱང་ཁྱོད་ལ་བཀའ་དྲིན་ཆེ་
ཞུ། འོན་ཀྱང་ད་ལྟ་ཁྱོད་སོང་དང་། དགོང་མོ་དུས་ཚོད་བདུན་གྱི་སྟེང་ཚོམས་ཆེན་ནས་
མཇལ’ ཞེས་བཤད།
“ཁོས་ང་ལ་ཅེར་ནས་བལྟས་པ་དང་། མིག་མཐའ་མཆི་མས་ཁེངས་ཤིང་སེམས་
འགུལ་ཆེན་པོ་ཐེབས་ཡོད། སྐད་ཅིག་ཉིད་ལ་ངས་ཁོ་ལ་བཤད་རྒྱུ་ཞིག་ཡོད་པ་ཚོར། ཡང་
སྐད་ཅིག་ལ། ངས་ཁོ་རང་ང་དང་ཉེ་བར་བཅར་འདོད་ཡོད་པའང་ཚོར། འོན་ཀྱང་ཁོས་
མགོ་བོ་སྒུར་ནས་ང་ལ་གུས་འདུད་ཅིག་ཞུས་རྗེས། ཁང་བ་དང་ཁ་བྲལ་སོང་།”
ལྕམ་མོ་ཡིས་བཤད་ནས་འདིར་སླེབས་དུས། རེ་ཞིག་བཤད་མཚམས་བཞག་ཅིང་། མོ་
ཡར་ལངས་ཏེ་སྒེའུ་ཁུང་འགྲམ་དུ་སོང་ནས་ཕྱི་རོལ་ཏུ་བལྟས། དུས་ཡུན་རིང་བོར་འགུལ་
ཙམ་ཡང་མི་བྱེད་པར་འགྲེང་ནས་བསྡད། ངས་ཁོ་མོའི་སྐྱ་ཐིག་གསལ་བའི་རྒྱབ་གཟུགས་
ལ་བལྟས་ནས། མོ་རང་ཡང་འདར་འགུལ་ཡང་མོ་ཞིག་བྱེད་པ་མཐོང་། དེ་ནས་རྦད་དེ་ཕྱིར་
མོའི་ལྷོད་ལ་བབས་པའི་ལག་ཟུང་གློ་བུར་དུ་ཕྱོགས་གཉིས་ལ་བརྐྱངས་པ་འཁོར་ནས།
དང་། དངོས་པོ་གང་རུང་ཞིག་ཐེར་ཚལ་སྦར་ཚལ་དུ་དབྲལ་འདོད་པ་དང་མཚུངས། དེ་
ནས་མོས་བློ་སྟོབས་ཆེན་པོས་ང་ལ་བལྟས་ཏེ། སླར་ཡང་བཤད་མགོ་བརྩམས་སོང་།
ངས་ཁྱོད་ལ་ཁས་བླངས་ཡོད། བློ་དཀར་ཞིང་སྦ་གསང་མེད་པ་ཁོ་ཐག་ཡིན། མནའ་
འདི་བསྐྱལ་བ་ཇི་འདྲའི་དགོས་གལ་ཆེ་བ་ཞིག་ཡིན་པ་ངས་རྟོགས་བྱུང་བས། ད་ལྟ་ངས་
རང་ཉིད་ལ་བཙན་བཙུགས་ཏེ་ཐེངས་དང་པོར་མགོ་འཇུག་ཡོད་པའི་སྒོ་ནས་དུས་ཚོད་
གཅིག་རིང་གི་བརྒྱུད་རིམ་ཞིབ་བརྗོད་བྱེད་པ་དང་། སྐད་ཆ་གསལ་བོ་ཞིག་བཙལ་ནས་
སྐབས་དེའི་རྙོག་འཛིང་ཆེ་བའི་བརྩེ་དུང་དེ་བརྗོད་པའི་སྐབས། དང་ཐོག་དོན་དག་མང་
པོ་ཞིག་ངས་ཧ་མ་གོ་ལ་གོ་འདོད་ཀྱང་མེད། ད་ལྟ་ངས་གཞི་ནས་གསལ་བོར་རྟོགས་སོང་།
དེར་བརྟེན་ང་ཡ་མི་ང་ཞིང་བློ་ཐག་གཙང་བཅད་ཀྱིས་དོན་དེའི་མགོ་མཇུག་བར་གསུམ་
ཁྱོད་དང་ང་ལའང་བཤད་པ་ཡིན། སྐབས་དེར། ན་གཞོན་དེ་ཁང་བར་བྲལ་རྗེས། ང་རང་
ཁེར་རྐྱང་དུ་ཁང་བའི་ནང་སྐར་ཆ་གཅིག་ལ་བསྡད། མགོ་ཡོམ་འཁོར་བའི་ཚོར་བ་ཞིག་
སྐྱེས་ཡོང་བ་མ་ཟད། བྲང་ཁར་ཡང་མི་དེས་ཤུགས་ཀྱིས་བསྣུན་སོང་བ་དང་གཉིས་སུ་མ་
མཆིས། དངོས་པོ་གང་ཞིག་གིས་ངའི་སྲོག་སྙིང་གི་ཆེས་ན་སར་གཟས་སོང་། འོན་ཀྱང་
ངས་སྲུང་སྐྱོབ་བྱ་ཡུལ་དུ་གྱུར་པའི་མི་དེའི་གུས་པའི་རྣམ་འགྱུར་གྱིས་སེམས་འགུལ་
ཐེབས་སུ་བཅུག་པ་དང་། ཅི་ཞིག་ལ་འདི་འདྲའི་ན་ཟུག་དང་སྡུག་བསྔལ་གྱིས་མནར་བ་
ཡིན་ནམ། དང་ཐོག་ངས་ཤེས་མ་ཐུབ་ལ་ཤེས་ཀྱང་མི་འདོད།
ཡིན་ཡང་ད་ལྟ། ངས་ཡ་མི་ང་བར་མགོ་མཇུག་ཡོད་པའི་སྒོ་ནས། འདས་དོན་ཚང་
མ་ང་དང་འབྲེལ་བ་མེད་ཚུལ་གྱིས་ངའི་སེམས་ལྷོད་ལ་བབས་ཏེ་བརྗོད། ཁྱོད་ཀྱིས་བདེན་
དཔང་བྱས་ཆོག ངས་མི་གསང་ཁོ་ཐག་ཡིན། མིར་ངོ་ཚ་སྟེར་བའི་བརྩེ་དུང་དེ་བག་
འཁུམ་བཞིན་ཡར་སྦས་མར་སྦས་བྱས། དེ་རིང་ངས་ད་གཟོད་གསལ་བོར་ཤེས། སྐབས་
དེར་ང་དེ་ལྟ་བུའི་སྐྱོ་བ་སྐྱེས་སུ་བཅུག་པ་དང་སྔར་ནས་རེ་ཐག་ཆད་པ་ནི། དེ་ནི་
སེམས་ཕམ་པ་ཞིག་ལ་གཞོན་ནུ་དེས་འདི་ལྟར་ཁ་ཉན་ཏེ་བུད་སོང། ཁོས་ཐབས་ཤེས་
ཕྲན་ཙམ་བཏོན་ཏེ་ང་རང་བཀག་ནས་མཉམ་དུ་འདུག་འདོད་པའི་བསམ་ཚུལ་མ་བསྟན་
ལ། ངས་དེ་མ་ཐག་ཁོ་རང་ཡུལ་ལ་འགྲོ་རུ་བཅུག་པ་ཡིན་པས། ཁོས་ཀྱང་ཁེངས་སྐྱུང་དང་
གུས་བཀུར་གྱིས་ཅི་གསུང་དེ་སྒྲུབ་བྱེད་པ་ལས་ང་རང་པང་དུ་སྡོམ་པའི་རྣམ་འགྱུར་ཙམ་
ཡང་མ་བསྟན། ཁོས་ང་རང་ཁོའི་འཚོ་བའི་ཁྲོད་བྱུང་བའི་ལྷ་མོ་ལྟ་བུར་བརྩི་བཀུར་བྱེད་པ་
ཁོ་ན་ལས་བུད་མེད་ཅིག་ཡིན་པ་མ་ཚོར།
འདི་ནི་སྐབས་དེར་ང་རང་སེམས་ཕམ་པའི་རྒྱུ་རྐྱེན་ཡིན། ཡི་ཆད་ནས་རང་གིས་
རང་ལ་ཁས་ལེན་བྱས་མ་མྱོང་། སྐབས་དེར་ཁས་མ་བླངས་ལ་རྗེས་ཕྱོགས་ནས་ཀྱང་ཁས་
མ་བླངས། ཡིན་ཡང་བུད་མེད་ཅིག་གི་ཚོར་བ་མི་ཤེས་པ་མེད་པས། སྐད་ཆ་དང་འདུ་ཤེས་
བསྟེན་མི་དགོས། རྒྱུ་མཚན་ནི་ད་ལྟ་ངས་རང་མགོ་རང་གིས་མི་གཡོགས། གལ་སྲིད་
མི་དེས་སྐབས་ཐོག་དེར་ང་ལ་འཐམས་ནས་ཞུ་བ་བྱས་ན། ང་རང་ཁོ་དང་གཏན་དུ་ཁ་
འབྲལ་མི་སྲིད། ངས་རང་ཉིད་དང་བྱིས་པ་ཚོའི་རུས་མིང་བསླད་པར་མི་འཛེམ་ལ། གཞན་
གྱི་ཁུངས་མེད་གཏམ་འཆལ་དང་རང་གི་ནང་སེམས་ཀྱི་སྟངས་འཛིན་ནུས་པ་ལ་མ་བལྟས་
པར། ཉི་མ་དེར་ལྕམ་མོ་ཨང་ལི་ཨའེ་ཐེ་ངོ་མི་ཤེས་པའི་ཧྥ་རན་སེའི་མི་ཞིག་དང་མཉམ་
དུ་བུད་སོང་བ་དང་འདྲ་བར་ཁོ་དང་འགྲོགས་ནས་འབྲོ་འདོད། གང་དུ་འབྲོ་རྒྱུའམ་སོང་
ནས་ག་ཙམ་སྡོད་པ་སོགས་ངས་འདྲི་མི་སྲིད་ལ། སྔོན་ཆད་ཀྱི་འཚོ་བའང་ཕྱིར་དྲན་མི་
བྱེད། ངས་རང་གི་མ་དངུལ་དང་རུས་མིང་། རྒྱུ་ནོར། སྙན་གྲགས་སོགས་ཡོད་ཚད་མི་དེའི་
ཆེད་དུ་བློས་གཏོང་ཐུབ། ཁོ་རང་འཐད་པ་ཡིན་ན། ང་རྒྱ་སྲང་ལ་ཉུལ་ནས་སློང་མོ་བྱས་
ནའང་འཐད་པ་ཡིན། འཇིག་རྟེན་སྟེང་དོན་བྱ་འཆོལ་པོ་ཡོད་མི་སྲིད་ལ། ངས་ཀྱང་སྒྲུབ་
མི་སྲིད། ཁོས་སྐད་ཆ་ཚིག་གཅིག་བཤད་ནས་ངའི་ཕྱོགས་སུ་གོམ་གང་སྤོ་བ་དང་ང་རང་
འཛིན་པར་བྱས་ན། མི་རྣམས་ཀྱིས་ངོ་གནོང་བ་དང་འཛེམ་དོགས་བྱེད་པའི་དོན་དག་
ཡོད་ཚད་ངས་བློས་གཏོང་ཐུབ། སྐར་ཆ་གཅིག་པོ་འདིའི་ནང་། ང་རང་རྩ་བ་ནས་ཁོས་ཁ་
ལོ་བསྒྱུར་སོང་མོད། འོན་ཀྱང་ངས་སྔོན་ནས་བཤད་མྱོང་སྟེ། རྣམ་འགྱུར་ཡ་མཚན་
ཞིང་མགོ་འཐོམས་པའི་མི་འདིས་ང་ལ་མི་བལྟ་བ་མ་ཟད། ང་ལྟ་བུའི་བུད་མེད་འདི་ལ་
མིག་ཟུར་ཙམ་གྱིས་ཀྱང་མི་བལྟ། ང་ལ་མཚོན་ན་སྐབས་དེར་ཡེ་ནས་ཁོའི་ཕྱོགས་སུ་ཡིད་
དབང་ཤོར་ཡོད་དེ། སེམས་ནང་གི་མེ་ལྕེ་ཁོའི་ཆེད་དུ་འུར་འུར་དུ་འབར་བཞིན་ཡོད། ང་
རང་ཁེར་རྐྱང་གིས་གཅིག་པུར་ལུས་ཡོད་སྐབས་ད་གཟོད་འདི་དག་ཚོར་བྱུང་། ད་ཅི་ཁོའི་
བཞིན་མདངས་རྒྱས་པ་དེ་དངོས་གནས་ལྷའི་ཕོ་ཉའི་གདོང་དང་འདྲ་བར་ང་ལ་སྤྲོ་སེམས་
འཕེལ་དུ་བཅུག་པ་དང་། སྤྲོ་སེམས་དེ་ད་ལྟ་ངའི་ཡི་མུག་པའི་བྲང་ཁོག་ཏུ་ལྷུང་། མི་གཞན་
པས་ཡས་སུ་དོར་བས་ཁེར་རྐྱང་དང་སྙིང་བོ་མེད་པར་འདོད་པའི་བྲང་ཁོག་ཏུ་གཅུ་ལོག་
རྒྱག ད་ནི་ངས་སྙིང་རུས་ཧུར་གྱིས་བསྐྱེད་དེ་ཡར་ལངས་དགོས། ཐེངས་དེའི་དུས་བཏབ་
ལ་ང་རང་སྡང་སེམས་གཏིང་ནས་སྐྱེས། ངའི་སྤྱི་བོར་ལྗིད་ཏིག་ཏིག་གི་ལྕགས་རྨོག་ཅིག་
བསྐོན་པ་དང་འདྲ་བའི་ཚོར་སྣང་ཞིག་སྐྱེས། མཇུག་མཐར་ཟ་ཁང་གཞན་ཅིག་ཏུ་སོང་
ནས་ངའི་གཉེན་ཉེར་ངོ་ཐུག་སྐབས། ངའི་བསམ་བློ་རང་གི་གོམ་འགྲོས་དང་མཚུངས་པར་
འཆོལ་འདུག ཚང་མས་སེམས་ཤུགས་ཆེན་པོས་ཁ་བརྡ་བྱེད་བཞིན་ཡོད་མོད། ང་གཅིག་
པུ་ཡི་མུག་བཞིན་བསྡད། སྐབས་འགར་མགོ་བཀྱགས་ཏེ་བལྟས་པ་ན། ཤི་མདོག་ཤར་བའི་
ངོ་གདོང་འགའ་མཐོང་ལ། རང་དབང་མེད་པར་ལྐོག་ཏུ་དངངས་སྐྲག་སྐྱེས་ཡོང་། ངོ་གདོང་
འདི་ཚོ་སྤྲིན་དཀར་པོའི་མདངས་ཀྱིས་ཕོག་པའི་དཔྱིད་ཀྱི་དཔལ་ཡོན་བཞད་པ་ལྟ་བུའི་ངོ་
གདོང་དེ་དང་བསྡུར་ན། གདོང་འབག་དང་མཚུངས་པར་འཁྱགས་རེངས་སུ་སྣང་། ཐེངས་
དེའི་སྤྱི་ཚོགས་འབྲེལ་བའི་འདུ་འཛོམས་ཀྱིས་མི་ལ་སྐྲག་སྣང་སྐྱེས་པ་དང་སྐྱིད་པོ་མིན་
པར་བཏང་ཞིང་། ང་རང་ཤི་རོ་ལྟ་བུའི་མི་ཚོགས་ཁྲོད་དུ་བསྡད་ཡོད་པ་དང་གཉིས་སུ་མ་
མཆིས། ངས་རྡོ་ཀ་ར་ཞིག་ཇ་ཕོར་དུ་འཕངས་ནས་རྣམ་གཡེང་ངང་རང་དགར་ཁ་བརྡ་
བྱས། ངའི་སེམས་སུ་ཁྲག་རྩའི་འཕར་ཤུགས་ཀྱིས་སྐུལ་བ་ལྟར། ནམ་ཡིན་ཡང་ངོ་གདོང་དེ་
མིག་ལམ་དུ་ཤར་འོང་བ་དང་། ངོ་གདོང་དེར་བལྟ་བ་ནི་ངའི་ཆེས་ཆེ་བའི་བདེ་སྐྱིད་ཅིག་
ཏུ་གྱུར་ཡོད། ཡིན་ནའང་དུས་ཚོད་གཅིག་ལྷག་འདས་རྗེས་ངེད་གཉིས་ཆེས་མཐའ་མཇུག་
ཐེངས་གཅིག་ཐུག་དགོས། འདང་བརྒྱབ་ན་ཇི་འདྲའི་སྐྲག་པ་ལ་ཨང་། ངས་རང་དབང་
མེད་པར་དབུགས་རིང་ཞིག་ཁ་རོག་གེར་འཐེན་པའམ་འཁུན་སྒྲ་ཞིག་གཏོང་བསམ་པར།
གློ་བུར་དུ། ངའི་ཁྱོ་གའི་མ་སྤུན་གཅེན་མོ་མར་སྒུར་ནས་ང་ལ་ཅི་བྱུང་བ་དྲིས། ལུས་པོ་
མི་བདེ་བ་ཨེ་རེད། ངོ་མདོག་སྐྱ་བོར་གྱུར་འདུག ཅེས་པར། ངས་བློ་ཡུལ་ལས་འདས་པའི་
དྲི་གཞི་འདིར་ཁ་གཡར་ནས། ངས་མགོ་བོ་ཕྱེད་ཀ་ཅུང་ཙམ་ན་གི་འདུག དེར་བརྟེན་
ངས་ཁོ་མོར་མི་རྣམས་ཀྱིས་མཉམ་འཇོག་གིན་མེད་པའི་སྐབས་སུ་ང་རང་ཁ་རོག་གེར་
འགྲོ་རུ་འཇུག་རྒྱུའི་རེ་བ་ཞུས།
དེ་ལྟར་ང་རང་གསོལ་ཚིགས་ལས་བྲལ་ཏེ་ཕྱིར་རང་གི་མགྲོན་ཁང་དུ་ཕྱིན། དེར་
སླེབས་རྗེས། མི་ཧྲེང་གྲོགས་མེད་ཡིན་པས་ང་ལ་ཡང་བསྐྱར་སྟོང་ཞིང་དབེན་ལ་ཀུན་གྱིས་
བརྗེད་སོང་བ་ལྟ་བུའི་ཚོར་བ་ཞིག་སྐྱེས། མི་སེམས་ལ་གདུང་བ་སྟེར་བའི་འཇམ་ཐིང་གི་
ཚོར་བ་དེ་སེལ་དཀའ་བར་འདུག དེ་རིང་ང་ཁོ་དང་གཏན་དུ་གྱེས་སྲིད། དེ་བས་ང་རང་
ན་གཞོན་དེ་དང་ཕྲད་འདོད་ཀྱི་འདུན་པ་དྲག་པོ་སྐྱེས། ང་རང་ཁང་བའི་ནང་ཕར་འགྲོ་
ད་ནི་ཆུ་ཚོད་བདུན་པར་བསླེབ་ལ་ཉེ། དུས་ཚོད་ཧ་ཅང་བྲེལ་མྱུར་ཆེ་ལ་མེ་
འཁོར་ལམ་ལ་ཆས་པར་མང་མཐའ་ཡང་སྐར་མ་ཉི་ཤུ་ཙམ་ལས་མི་འདུག ངས་རང་ལ་
ད་ནི་མེ་འཁོར་འབབ་ཚིགས་སུ་སྐྱེལ་མར་འགྲོ་བ་མིན་པའི་སེམས་གསོ་བྱས། ཁོ་ལ་ལོ་ཟླ་
ག་ཚོད་དང་དུས་ཡུན་ཅི་ཙམ་ལ་མཁོ་ན། ངས་ལམ་ཐག་རིང་མོར་ཁོ་དང་གྲོགས་བྱེད་པའི་
སེམས་ཐག་བཅད་ཡོད། ཞབས་ཞུ་བས་ཀོ་སྒམ་ཁྱེར་ནས་སྒོར་སོང་བ་དང་ང་རང་བྲེལ་
འཚུབ་ཀྱིས་རྩིས་ཁང་དུ་སོང་ནས་ཁང་གླ་རྩིས་བརྒྱབ། སྤྱི་གཉེར་བས་ང་ལ་སྒོར་མོ་ལྷག་
མ་དག་བསློགས་རྗེས་ང་རང་འགྲོ་གྲབས་བྱེད་དུས། དྲོད་འཇམ་གྱི་ལག་པ་ཞིག་གིས་ངའི་
དཔུང་བར་དལ་མོར་རྡེབ་ཙམ་བྱས་པར། ང་རང་སྐྲག་ནས་གནམ་ལ་ལྡིང་ལ་ཁད་ཅིག་
བྱས། དེ་ནི་ངའི་མ་སྤུན་ཨ་ཅེ་ཡིན་འདུག ངས་དེ་སྔོན་མོར་ལུས་ཕུང་ཅུང་མི་བདེ་ཚུལ་
བཤད་པས་མོའི་སེམས་མ་བདེ་བར་ང་ལ་ལྟ་རུ་ཡོང་བ་རེད། ངའི་མིག་ལམ་ནག་རུབ་བེར་
སོང་། ད་ནི་ཁོ་མོ་དངོས་གནས་ལྷག་མར་གྱུར་འདུག སྐར་མ་གཅིག་དལ་འགོར་བྱས་
ནའང་གྱོང་གུད་ཆེན་པོ་བཟོ་སྲིད། འོན་ཀྱང་གུས་ལུགས་དང་མི་འགལ་བའི་ཆེད་ངས་ཁོ་
མོར་ཁམས་བདེ་ཅུང་ཙམ་ཞུ་དགོས། ‘ཁྱོད་ལ་ཚ་བ་རྒྱས་ཀྱིན་ཡོད་པ་ཁོ་ཐག་རེད། ངེས་
པར་དུ་ངལ་གསོ་དགོས།’ མོས་ང་ལ་དེ་ལྟར་ནན་གྱིས་བཤད། ང་ལ་དངོས་གནས་ཚ་
བ་རྒྱས་ཀྱིན་ཡོད་པ་འདྲ། རྒྱུ་མཚན་ནི་ངའི་སྲིན་ཁུང་གི་རྩ་དེ་ལྷོག་ལྷོག་ཏུ་ལྡིང་བཞིན་
འདུག སྐབས་ལན་རེར་ངའི་མིག་ལམ་ཧྲིལ་པོར་མདོག་སྔོན་པོ་ཞིག་གིས་གཡོགས་འགྲོ་
བ་དང་། ཅང་མི་འགོར་བར་དྲན་པའང་འཐོར་འགྲོ། འོན་ཀྱང་ངས་ཧུར་ཐག་གིས་བཀའ་
དྲིན་ཞུ་བའི་རྣམ་པ་ཞིག་བསྟན་ནས་བསྡད། དོན་ངོ་མར་སྐད་ཆ་ཚིག་གཅིག་གིས་ཀྱང་
ང་ལ་ཧ་ཅང་བྲེལ་འཚུབ་ཀྱི་སྣང་བ་སྟེར། ངས་དུས་དང་མི་འཚམས་པའི་མོའི་ཐུགས་ཁུར་
དེར་ཁ་ཡ་མ་བྱས་པར་འགྲོ་འདོད་མོད། མ་བོས་མགྲོན་པོ་དེ་སྔར་བཞིན་མ་སོང་བར་མ་
ཟད། མོས་ཁུ་ལོན་རྟགས་ཅན་གྱི་བསིལ་ཆབ་ཅིག་ང་ལ་ཕྱིན་ཏེ་དངོས་སུ་ངའི་སྲིན་ཁུང་
ལ་བསྐུས། འོན་ཀྱང་སྐར་མ་རེ་རེར་ངས་ཁོ་དྲན་པ་དང་། ཇི་ལྟར་ཁ་གཡར་ས་ཞིག་བཙལ་
ནས་གནས་འདི་དང་འབྲལ་བར་བསམ་བློ་གཏོང་བཞིན་ཡོད། ང་རང་བྲེལ་འཚུབ་སྐྱེས་
པ་དང་དོགས་མི་བདེ་བར་གྱུར་པ་ན། མོའི་བསམ་པར་ངའི་ལུས་པོ་སྔར་ལས་ཀྱང་བདེ་རུ་
མེད་པར་བསམ་པ་དང་། མཐར་མོས་ང་རང་བཙན་གྱིས་ཕྱིར་ཁང་བའི་ནང་ལོགས་ནས་
ངལ་གསོ་བར་སྐུལ། དུས་དེར་ངས་ཚོམས་ཆེན་གྱི་གྱང་ངོས་སུ་བཀལ་བའི་ཆུ་ཚོད་འཁོར་
ལོ་དེ་མཐོང་བྱུང་། ད་ལྟ་དུས་ཚོད་བདུན་དང་ཕྱེད་ཀར་བསླེབ་པར་སྐར་མ་གཉིས་ལས་
མི་འདུག སྐར་མ་སོ་ལྔའི་སྟེང་མེ་འཁོར་བགྲོད་དགོས་པ་རེད། ང་ནི་རེ་ཐག་གཏིང་ནས་
ཆད་པའི་མི་ཞིག་དང་འདྲ་བར་ལས་དབང་གི་བགོ་སྐལ་ལྟར་ཅི་ལའང་འདང་མ་བརྒྱབ།
ལག་པ་གཡུགས་ནས་མ་སྤུན་ཨ་ཅེར “བདེ་མོ་བྱོས། ང་རང་འགྲོ་རན་སོང” ཞེས་བཤད་
རྗེས་མོའི་ཧོན་ཐོར་བའི་མིག་མདངས་དེར་ཁ་ཡ་མ་བྱས་པར། ངོ་གདོང་ཧྲིལ་བོར་མཚར་
སྣང་གིས་ཁེངས་པའི་མགྲོན་ཁང་གི་ཞབས་ཞུ་བ་དག་གི་གམ་ནས་ཕྱིར་ཐོན་ཞིང་། སྲང་
ལམ་དུ་བརྒྱུགས་ནས་ཐད་ཀར་འབབ་ཚིགས་སུ་ཕྱིན། ངས་རྒྱང་ཐག་རིང་པོ་ནས་ལམ་
ཆས་བཟུང་ནས་བསྒུགས་ཡོད་པའི་ཞབས་གཡོག་དེའི་ལག་པ་གཡུག་པའི་ཚུལ་མཐོང་
བས་ད་ནི་གནད་འགག་གི་དུས་ལ་བབས་ཡོད་པ་ཤེས། ངས་ཤུགས་ཡོད་ཚད་བཀོལ་ནས་
ད་གཟོད་རང་གིས་པ་སེ་ཉོས་མེད་པ་ཚེར། ངས་ཐབས་ཤེས་ཡོད་དགུས་ཞིབ་བཤེར་པར་
པ་སེ་ཞིབ་བཤེར་བྱེད་སར་བརྒྱུགས། ཡིན་ཡང་ཞིབ་བཤེར་པས་ང་རང་བཀག་བྱུང་། ངས་
སྔོན་ལ་མེ་འཁོར་ལ་བསྡད་རྗེས་པ་སེ་ཉོ་ཚུལ་གསལ་བཤད་བྱེད་འདོད་མོད། དུས་དེར་
མེ་འཁོར་གཏོང་མགོ་བརྩམས་བྱུང་། ངའི་ལུས་ཧྲིལ་པོ་འདར་སིག་སིག་གིས་དེར་བལྟས་
ནས་ཧད་དེ་བསྡད་པ་དང་། མེ་འཁོར་གྱི་སྒེའུ་ཁུང་གང་ཞིག་ལས་ཁོའི་མིག་ཟུང་དང་
ལག་པ་གཡུག་སྟེ་འཚམས་འདྲི་ཞུ་བའི་ཚུལ་མཐོང་བར་རེ་བ་བྱས། འོན་ཀྱང་མེ་འཁོར་
མདའ་འཕངས་པ་ལྟར་སྔོན་ལ་ཤུད་ནས་བུད་སོང་ལ་ཁོའི་ངོ་གདོང་མ་མཐོང་། མེ་འཁོར་
ཇེ་མགྱོགས་ནས་ཇེ་མགྱོགས་སུ་གྱུར། ངའི་མིག་ལམ་དུ་ལང་ལོང་དུ་རྒྱུ་བའི་དུ་སྨུག་ཅིག་
ལས་ཅི་ཡང་མ་ལྷག
“ང་ནི་འཇིམ་སྐུ་ཞིག་དང་འདྲ་བར་གནས་དེར་ལངས་ནས་བསྡད། དུས་ཚོད་ག་
ཚོད་ཅིག་འགོར་བ་སུས་ཀྱང་མི་ཤེས། ཞབས་ཞུ་བ་དེས་ང་རང་ཐེངས་འགར་བོས་ཀྱང་ཨ་
ལན་མ་ཕྱིན་པས། ཁོས་སྤོབས་པ་བསྐྱེད་དེ་ངའི་དཔུང་བར་རེག་ཙམ་བྱས་པས་ང་གཞི་
ནས་སད་བྱུང་། ཁོས་ང་ལ་ལམ་ཆས་དག་ཕྱིར་མགྲོན་ཁང་དུ་སྐྱེལ་དགོས་མིན་དྲིས། ངའི་
སེམས་ལྷོད་ལ་བབས་རྗེས་ཕྱིར་འགྲོ་མི་རུང་བ་ཤེས། མགྲོན་ཁང་ལས་སྒོར་ཐོན་དུས་ཀྱི་
རྐང་བྲེལ་ལག་བྲེལ་གྱི་ཚུགས་ཀ་ནི་དེ་འདྲའི་དགོད་བྲོ་ཞིག་ཡིན་པས་ང་རང་ཕྱིར་འགྲོ་
མི་འདོད་ལ་འགྲོ་ཡང་མི་རུང་། དེ་བས་ངས་ཁོ་ལ་ལམ་ཆས་དག་མཛོད་ཁང་དུ་ཉར་
དགོས་པར་བཤད། ད་ནི་ང་རང་གཅིག་པུ་འདུག་འདོད། ང་རང་ཚོམས་ཆེན་དུ་འགྲེང་
ནས་བསྡད། མི་རྣམས་ངའི་གམ་ནས་ཕར་འགྲོ་ཚུར་འགྲོ་བྱས་ཤིང་སྐད་ཅོར་སྣ་ཚོགས་
བརྒྱག་པ་དང་། ལན་རེར་འདུས་ཤིང་ལན་རེར་གྱེས་འགྲོ། དེ་དུས་ངས་ད་གཟོད་ཁོང་ཁྲོ་
དང་འགྱོད་གདུང་། རེ་ཐག་ཆད་པའི་བློ་དེ་ཇི་ལྟར་སེལ་བར་བསམ་བློ་བཏང་། ང་རང་གི་
ནོར་འཁྲུལ་གྱི་རྐྱེན་གྱིས་ཁོ་དང་ངོ་འཕྲད་པའི་མཐའ་འཇུག་གི་གོ་སྐབས་དེའང་བརླག་
སོང་། རྒྱུ་མཚན་ཅིའི་ཕྱིར་ཁས་མི་ལེན་པ་ཡིན་ནམ། བསམ་ཚུལ་འདི་ནི་གྲི་འབིག་རྣོན་
པོ་ཞིག་དང་འདྲ་བར་ངའི་སྙིང་ལ་གཙག་བཞིན་འདུག་པས། ང་ལ་ན་ཟུག་ཆེན་པོ་སྐྱེས་
ཤིང་སྐད་ཆེན་པོས་འུར་རྒྱུག་འདོད་སྐྱེས། སེམས་སུ་སྤྲོ་སྣང་ཞན་པའི་མི་དག་ད་གཟོད་མི་
ཚེ་ཧྲིལ་བོའི་ཁྲོད་སྔར་མེད་ཀྱི་བརྩེ་དུང་ལ་ཐུག་སྐབས་སྙིང་ཆུང་ལུ་གུ་ལྟར་དྲག་ཏུ་ལྡིང་
སྲིད། མི་ལོ་དུ་མའི་ཁེར་རྐྱང་དང་སྡུག་སྣང་ཁོང་ཁྲོར་གྱུར་ཏེ་ཡ་ཆུང་ནས་གྱེན་དུ་འཕྱུར།
དོན་དག་འདིའི་སྔོན་ནམ་རྗེས་གང་ཡིན་རུང་ང་རང་འདི་ལྟ་བུའི་ཐབས་ཟད་འུ་ཐུག་ལ་
ཕྲད་མ་མྱོང་། མ་གཞིར་ངས་སྤོབས་པ་ཆེན་པོས་འཛེམ་བག་མེད་པའི་དོན་དེ་སྒྲུབ་པར་གྲ་
སྒྲིག་བྱས་ཡོད་ལ། རང་ལུས་གཅེས་འཛིན་དང་སྤྱོད་ལམ་རང་གཅུན། གཟབ་ནན་གྱི་མི་
ཚེ་སོགས་ཀྱང་གཡུགས་པར་གྲ་སྒྲིག་བྱས་ཡོད། ཡིན་ཡང་། གློ་བུར་དུ་ངའི་མདུན་ཕྱོགས་
མཁར་གྱང་ཞིག་གིས་བཀག་བྱུང་། ངས་སྤྲོ་སེམས་ཀྱི་དཔྲལ་བས་གྱང་དེར་བརྡབས་ཀྱང་
ཕན་པ་ཅི་ཡང་མི་འདུག ཕྱིས་སུ་སྒྲུབ་པའི་བྱ་བ་དག་ཀྱང་སྙིང་བོ་མེད་པ་ཞིག་དང་བཤད་
ན་ངོ་མ་གླེན་རྟགས་ཤིག་རེད། དེ་དག་གླེང་ཚེ་ཁ་སྐྱེངས་སྲིད། ཡིན་ཡང་ངས་རང་ཉིད་
དང་ཁྱོད་ལ་ཅི་ཡང་སྦ་གསང་མི་བྱ་བའི་དམ་བཅས་ཡོད། དེའི་རྗེས་སུ་ང་རང་ཡང་བསྐྱར་
ཁོ་འཚོལ་དུ་སོང་། ཁོ་དང་མཉམ་དུ་ཡོད་པའི་སྐར་ཆ་རེ་རེ་བཙལ། ལྐོག་གྱུར་གྱི་འགུགས་
ཤུགས་ཤིག་གིས་ང་རང་ཁ་སང་ཁོ་དང་མཉམ་དུ་བསྡད་པའི་ས་ཆ་དེ་དག་ལ་ཁྲིད་
སོང་། ང་རང་མེ་ཏོག་ལྡུམ་རའི་ནང་གི་རྐུབ་སྟེགས་རིང་བོ་དེའི་གམ་དུ་སོང་། དེ་དུས་
གནས་འདི་ནས་ངས་ཁོ་ཁྲིད་ནས་སོང་བ་ཡིན། ཤོ་ཁང་གི་ཚོམས་ཆེན་ལ་སོང་བ་དང་
གནས་དེ་ནས་ངའི་ཐོག་དང་པོར་ཁོ་རང་མཐོང་བ་ཡིན། སྔར་བྱས་བསྐྱར་དྲན་གྱི་ཆེད་ང་
རང་ཐ་ན་མགྲོན་ཁང་བཙོག་པོ་དེར་འགྲོ་འདོད་ཀྱང་སྐྱེས། ཁོའི་སྐད་ཆ་རེ་རེ་དང་ལག་
པའི་གཡུག་སྟངས་རེ་རེ་ཡང་བསྐྱར་ངའི་ཡིད་ཀྱི་མཚོ་མོར་འཁོར་བའི་ཆེད། སང་ཉིན་
ང་རང་ཤིང་རྟར་བསྡད་ནས་ཁུ་འར་ནཱི་ཆི་བརྒྱུད་ནས་གནས་རྙིང་བསྐྱར་འཇལ་ལ་འགྲོ་
འདོད། ངའི་སེམས་པ་བློང་བློང་བོར་གྱུར་ཏེ་ད་ནི་འདི་ལྟ་བུའི་སྙིང་བོས་དབེན་ཞིང་བྱིས
བློས་ཁེངས་འདུག ཡིན་ཡང་ཁྱོད་ཀྱིས་བསམ་བློ་ཞིག་ཐོངས་དང་། དོན་དག་དེ་འདྲའི་
མང་པོ་ཞིག་གློག་འཁྱུག་པ་ལྟར་ངའི་མགོ་ཐོག་ཏུ་ཁེལ་བ་རེད། རྡུང་རྡེག་ཐེངས་འདིས་
ངའི་མགོ་འཐོམ་པར་བྱས་པ་ལས་ང་ལ་ཚོར་སྣང་གཞན་ཅི་ཡང་མེད། འོན་ཀྱང་ད་ལྟ་ང་
རང་ཟིང་ཆ་དེའི་ཁྲོད་ནས་སད་རྟོགས་བྱུང་བ་དང་། གློ་བུར་དུ་སད་ཅིང་ཀླད་པ་དྭངས་
དྲགས་པས། ཕྱིར་དྲན་ཞེས་འབོད་པའི་རང་ལ་བསླུ་བྲིད་གཏོང་བའི་རྫུ་འཕྲུལ་དེར་ཁ་
གཡར་ནས་འདས་ཟིན་པ་དག་ལ་ཡང་བསྐྱར་རོལ་མྱོང་ཐེངས་ཤིག་བྱེད་འདོད། མི་རྣམས་
ཀྱིས་དོན་དག་འདི་དག་རྟོགས་སམ་མི་རྟོགས་པ་སུས་ཤེས། དོན་ངོ་མར་ཤེས་རྟོགས་བྱེད་
དགོས་ན་རབ་ཏུ་འབར་བའི་སྤྲོ་སེམས་ཞིག་དགོས་པ་སྨོས་ཅི་འཚལ།
དེ་ལྟར་ང་རང་ཐོག་མར་ཤོ་ཁང་གི་ཚོམས་ཆེན་དུ་ཐོན་པ་དང་། ཁོ་བསྡད་མྱོང་
བའི་རྐུབ་སྟེགས་དེ་བཙལ། མི་རྣམས་ཀྱི་ལག་པར་བལྟས་ཏེ་སེམས་ནང་དུ་ཁོའི་ལག་ཟུང་
རྟོག་བཟོ་བྱས། ངའི་ཐོག་དང་པོར་ཁོ་རང་མཐོང་ས་དེ་ཁང་མིག་གཉིས་པའི་གཡོན་ཕྱོགས་
ཀྱི་ཅོག་ཙེ་དེ་ཡིན་པ་ཤེས། ཁོའི་རྣམ་འགྱུར་རེ་རེ་ད་དུང་ངའི་མིག་ལམ་ན་གསལ་བོར་
ཤར་འདུག ང་ནི་གཉིད་ལངས་བརྒྱབ་པའི་མི་ཞིག་དང་འདྲ་བར་མིག་ཟུང་བཙུམ་ཡང་།
ཁོའི་སྡོད་གནས་དེ་རྙེད་ཐུབ། ང་རང་ཚོམས་ཆེན་བརྒྱུད་ནས་ནང་དུ་སོང་། སྒོ་འགྲམ་ལ་
ཐོན་རྗེས་མིག་འོད་འདུ་འཛི་རྒོད་པའི་མི་ཚོགས་ཁྲོད་འཕངས། ངའི་བསམ་པམ་པར་ཡ་མཚན་
གྱི་དོན་དག་ཅིག་བྱུང་སོང་། ངའི་སྟོང་འདང་ཁྲོད་ཀྱི་ཁོ་སྡོད་སའི་ཁ་མལ་དེ་ན། ང་ལ་
ཚ་བ་རྒྱས་ནས་འཕྲུལ་སྣང་སྐྱེས་པ་འདྲ། དེ་ན་ཡོད་པ་དེ་ཁོ་རེད། དངོས་གནས་ཁོ་
རེད། ངོ་མ་རེད། ངའི་ད་ཅི་སྟོང་འདང་ཁྲོད་བྱུང་བ་ལྟར་ཁ་སང་ལྟར་ཁོའི་མིག་
ཟུང་གིས་ཧུར་པོར་མདེལ་རིལ་ལ་ཅེར་ཅིང་ངོ་གདོང་སྐྱ་བོར་ཆགས་ཡིན་ཡང་དེ་ངོ་
མ་ཁོ་རེད། ནོར་མི་སྲིད།
“ང་རང་ཧ་ལས་ནས་སྐད་གསང་མཐོན་པོས་འུར་རྒྱག་ལ་ཁད་ཅིག་བྱས། འོན་
ཀྱང་ངས་རང་ཉིད་ཀྱི་འཁྲུལ་སྣང་ལས་བྱུང་བའི་དངངས་སྐྲག་དེར་ཚོད་འཛིན་བྱེད་ཐུབ་
སོང་། ངས་མིག་ཟུང་དམ་པོར་བཙུམ་ནས་རང་ཉིད་ལ “ཁྱོད་རང་སྨྱོས་འདུག ཁྱོད་ཀྱིས་
རྨི་ལམ་རྨིས་པ་རེད། ཁྱོད་ལ་ཚ་བ་བརྒྱབ་འདུག འདི་འདྲ་ཡིན་མི་སྲིད་། འཁྲུལ་
སྣང་སྐྱེས་པ་ཙམ་རེད། ཁོ་ཆུ་ཚོད་ཕྱེད་ཀའི་སྔོན་ནས་མེ་འཁོར་ལ་བསྡད་ནས་བུད་
སོང་ཞེས་བཤད་རྗེས་གཞི་ནས་མིག་ཕྱེ། ཡིན་ཡང་དངོས་གནས་སྙིང་འདར་བ་ཞིག་ནི།
ཁོ་སྔོན་དང་འདྲ་བར་དེ་རུ་བསྡད་འདུག ངོ་མ་ཁོ་རེད། ནོར་མི་སྲིད་ཁོའི་ལག་ཟུང་
གཉིས་ནི་ལག་པ་བརྒྱ་ཕྲག་སྟོང་ཕྲག་གི་ནང་ནས་ཀྱང་ངས་ཤེས་ཐུབ། ངས་རྨི་ལམ་རྨིས་
པ་མ་རེད། འདི་ངོ་མ་ཁོ་རེད། ཁོས་དམ་བཅས་པ་བཞིན་མེ་འཁོར་ལ་བསྡད་ནས་མ་སོང་
བར་འདི་རུ་བསྡད་འདུག ངས་ཁོ་ལ་ལམ་རིན་དུ་ཕྱིན་པའི་སྒོར་མོ་དག་བཟུང་ནས་ངར་
སེམས་དང་བཅས་ཏེ་རང་ཉིད་ཀྱང་བརྗེད་ནས་རྒྱན་འཇོག་བཞིན་འདུག ང་ཡིད་ནག་
གཏིང་ནས་ཆད་དེ་ཁོའི་ཆེད་དུ་གློ་སྙིང་སྟེང་འོག་བརྗེས་སོང་།
མངོན་མེད་ཀྱི་སྟོབས་ཤུགས་ཤིག་གིས་ང་རང་སྔོན་དུ་ཁྲིད་སོང་། ཁོང་ཁྲོའི་མེ་
ལྕེས་ངའི་མཐོང་ལམ་རབ་རིབ་ཏུ་གྱུར་ཅིང་། མིག་འབྲས་དག་དམར་པོར་བསྒྱུར། དམ་
བཅར་རྒྱབ་འགལ་བྱས་པའི་མི་འདིས་ངོ་ཚ་མེད་པར་ང་ལ་མགོ་སྐོར་བཏང་ཞིང་། ངའི་
ཡིད་ཆེས་དང་བརྩེ་དུང་། བློས་བཏང་བ་ཡོད་ཚད་སྣང་མེད་བྱས་པས། ང་རང་མཆོང་
ཐེངས་ཤིག་གིས་ཁོའི་མགྲིན་པ་ནས་བཙིར་ཏེ་གསོད་ན་འདོད། འོན་ཀྱང་ངས་རང་ལ་ཚོད་
འཛིན་བྱེད་ཐུབ། ང་རང་བསམ་བཞིན་དུ་དལ་གྱིས་སྒྲོག་ཙེའི་གམ་དུ་སོང་སྟེ་ཁོའི་མདུན་
དུ་འགྲེང་ནས་བསྡད། སྐྱེས་པ་ཞིག་གིས་གུས་འདུད་དང་བཅས་ང་ལ་འདུག་སྟེགས་ཤིག་
ཕྱིན། ངེད་གཉིས་བར་དུ་སྨི་གཉིས་ཅན་གྱི་མདུན་ཅོག་ཅིག་ལས་མེད་ལ། ཁོའི་ངོ་གདོང་
གསལ་བོར་མཐོང་ཐུབ། དེ་ནི་ཟུར་བཞུགས་ཁང་ནས་ཟློས་གར་ལ་ལྟ་བ་དང་འདྲ། དུས་
ཚོད་གཉིས་ཀྱི་སྔོན་ལ་ངའི་བསམ་པར་ངོ་གདོང་དེ་ནི་མི་སེམས་འགུགས་པ་དང་སྤྲོ་སྣང་
གིས་ཁེངས་པ། འཛུམ་ཟེར་འོད་དུ་སྤྲོས་ཏེ་སུམ་རྩེན་ལྷ་ཡིས་གནང་བ་ཞིག་དང་འཁྲུལ་
ཡོད་མོད། ད་ལྟ་དེ་ནི་ཚོར་འདུའི་དམྱལ་ཁམས་ཀྱི་མེ་ལྕེའི་ཁྲོད་གཞི་ནས་ཞུ་ཟིན། དེ་རིང་
ཕྱི་དྲོར། ཁོས་ལག་ཟུང་འདི་གཉིས་ཀྱིས་གཟབ་རྒྱས་ཀྱི་མནའ་བོར་སྐབས། ལྷ་ཁང་གི་རྐུབ་
སྟེགས་ཀྱི་ཤིང་ལེབ་ཤུགས་ཀྱིས་བཟུང་ཡོད་པ་མཐོང་ལ། ད་ལྟ་ཁོས་ལག་པ་གཉིས་བསྐུམ་
ནས་ཅི་འདོད་དུ་རི་ལྟར་སྤུངས་ཡོད་པའི་སྒོར་མོའི་ནང་བསྲིངས་བཞིན་ཡོད་ལ། དེ་ནི་
འདོད་ཧམ་གྱིས་ཁེངས་པའི་ཁྲག་འཐུང་སྲིན་པོ་ཞིག་དང་འདྲ། རྒྱུ་མཚན་ནི་ཁོ་རང་རྒྱལ་
སོང་ལ། དངུལ་སྒོར་མང་པོ་ཐོབ་ཡོད་པར་སྣང་། ཁོའི་མདུན་དུ་ཟང་ཟིང་གི་དངུལ་འཛིན་
དང་ཧྥ་རན་སེའི་གསེར་སྒོར། ཤོག་སྒོར་སོགས་འོད་ལམ་ལམ་གྱིས་གང་བྱུང་དུ་སྤུངས་
འདུག ཁོས་སྲོག་རླུང་འཁྲུག་པ་ལྟར་འདར་བཞིན་པའི་མཛུབ་མོ་དག་གིས་འདོད་པ་ཚིམ་
བཞིན་སྒོར་མོའི་ཕུང་བོ་དེར་འཕུར་འཕུར་བྱེད་ཅིང་། དོང་ཙེ་རེ་རེ་ཚུར་བླངས་ནས་ཅོག་
ཙེའི་སྟེང་བསྐོར་བ་དང་། ཤོག་སྒོར་རེ་རེ་ཁྱེར་ཡོང་ནས་ཁ་འགྲེམ་བཞིན་ཡོད། གློ་བུར་དུ་
ཁོས་དངུལ་སྒོར་ཡོད་ཚད་བཟུང་ནས་དྲ་མིག་ཞིག་གི་དཀྱིལ་དུ་འཕངས་རྗེས་ཁ་གཉེར་སྣ་
གཉེར་བྱས། སྡིངས་ཆའི་དོ་དམ་པའི་སྐད་གསང་གིས་མིག་གཉིས་སྔར་ལས་ཇེ་ཆེར་བགྲད།
ཁོའི་འོད་འཚེར་ཞིང་འདོད་རྔམ་གྱིས་ཁེངས་པའི་མིག་གཉིས་དངུལ་སྒོར་སྟེང་ནས་རིམ་
བཞིན་ཡར་ལྡིང་མར་ལྡིང་བྱེད་ཀྱིན་པའི་མདེལ་རིལ་སྟེང་འཁོར། ཁོའི་རྣམ་ཤེས་ཡོད་ཚད་
དེའི་སྟེང་དུ་བསྟིམས་ཡོད་པ་དང་འདྲ་ལ་ལག་པའི་གྲུ་མོ་གཉིས་ནི་འཛེར་མས་མནན་པ་
ལྟར་ཅོག་ཙེ་ལྗང་ཁུ་དེའི་སྟེང་འབྱར་འདུག མགོ་འཐོམས་ཤིང་སྨྱོ་ལ་ཁད་ཀྱི་རྣམ་འགྱུར་
ནི་མདང་དགོང་ལས་འཇིགས་སུ་རུང་བ་དང་དངངས་འདར་སྐྱེས་པ་ཞིག་རེད། རྒྱུ་མཚན་
ནི་ད་ལྟ་ཁོའི་རྣམ་འགྱུར་རེ་རེས་ངའི་སེམས་ཀྱི་གཟུགས་རིས་གཞན་ཞིག་དམར་གསོད་
གཏོང་གིན་ཡོད་ལ། དེ་ནི་གསེར་མདོག་གི་རྒྱབ་ལྗོངས་འོག་འོད་ལམ་ལམ་འཚེར་གྱིན་
པའི་གཟུགས་རིས་ཤིག་རེད། སྐབས་དེ་དུས་ངའི་སེམས་ཀྱི་གཏིང་རིམ་ན་གཟུགས་བརྙན་
དེ་ལྟ་བུ་ཞིག་ཡོད་པར། ཡིད་ཕམ་པའི་གནས་ཤིག་ཏུ་འཁུམས།
ངེད་གཉིས་ཀྱིས་དེ་ལྟར་སྨི་གཉིས་ཀྱི་བར་ཐག་བཟུང་ནས་རང་སར་དབུགས་
བརྔུབས་ནས་བསྡད། ང་རང་ཁོར་ཅེར་ནས་བསྡད་མོད། ཁོས་མཉམ་འཇོག་ཅི་ཡང་མ་
བྱས། ཁོས་ངའི་ཕྱོགས་སུ་ལྟ་ཙམ་ཡང་མི་བྱེད་ཅིང་། གཞན་གང་ལའང་མ་བལྟས། ཁོའི་
མིག་མདངས་ལན་རེར་དངུལ་སྒོར་དེ་དག་གི་སྟེང་ཐོགས་ཤིང་། མཚམས་རེར་ཕྱིར་འགྲིལ་
འོང་བའི་མདེལ་རིལ་དེ་དང་བསྟུན་ནས་སྐྲག་སྣང་གིས་ཀྲིག་ཀྲིག་ཏུ་འགུལ་བཞིན་འདུག
ཁོའི་དབང་ཤེས་ཡོད་ཚད་ལྗང་མདོག་གི་ཅོག་ཙེ་དེའི་སྟེང་དུ་བསྟིམ་འདུག རྒྱན་སྐུགས་
འདོད་ཀྱི་མེ་ལྕེ་རབ་ཏུ་འབར་བའི་མི་དེར་མཚོན་ན། འཇིག་རྟེན་ཧྲིལ་བོ་དང་མི་ཚང་
མ་རས་ལྗང་གིས་གཡོགས་པའི་གྲུ་བཞི་ཁ་གང་མ་དེར་འཐིམས་ཡོད། ང་རང་གནས་
དེར་འགྲེང་ནས་དུས་ཚོད་ཅི་ཙམ་འགོར་ཡང་ཁོས་ང་ལ་མཉམ་འཇོག་ཅི་ཡང་མི་བྱེད་པ་
ཤེས་ཡོད།
འོན་ཀྱང་ངས་བཟོད་བསྲན་བྱེད་ཐུབ་ཀྱི་མི་འདུག གློ་བུར་དུ་ངས་སེམས་ཐག་
བཅད་ནས་ཅོག་ཙེའི་མཐའ་བསྐོར་ནས་ཁོའི་ལྟག་རྒྱབ་ལ་སོང་སྟེ་ལག་པ་གཉིས་ཀྱིས་
ཁོའི་དཔུང་བ་ནས་བཟུང་། ཁོས་མགོ་བོ་ཡར་དགྱེས་ཤིང་མིག་གཉིས་ཁྲ་རིལ་རིལ་བྱེད་
ཀྱིན་འདུག སྐད་ཅིག་མ་དེར་ཁོའི་ཆུ་ཤེལ་ལྟ་བུའི་མིག་གཉིས་ཀྱིས་རྒྱུས་མངའ་མེད་པའི་
ཚུལ་གྱིས་ང་ལ་བལྟས་འདུག དེ་ནི་མི་ཞིག་གིས་ད་སོ་མར་གཉིད་ལས་བསླངས་པའི་བཟི་
བོ་ཞིག་དང་འདྲ་བར་མིག་མདངས་སུ་ད་དུང་ཡང་སེམས་ཀྱིན་བུན་རབ་རིབ་དེ་ད་དུང་
འཕྱུར་གྱིན་འདུག དེའི་རྗེས་ཁོས་ང་རང་ངོས་ཟིན་པ་དང་འདྲ། ཁོས་ཁ་ཤ་འདར་ཙམ་
བྱས་ཤིང་མཛུམ་མདངས་རྒྱས་བཞིན་ང་ལ་བལྟས་ཏེ། འཚབ་འཚུབ་ལྐོག་གྱུར་དང་ཤ་ཚ་
མདོག་གིས་སྐད་དམའ་ལ་དབ་དིབ་ཀྱིས་བཤད་རྒྱུར། ‘ངའི་རླུང་རྟ་རྒྱུག་གིན་འདུག
ང་ནང་དུ་ཡོང་ནས། ཁོ་འདི་རུ་ཡོད་པ་མཐོང་བ་ངས་ལམ་སང་ཤེས་སོང’ ཟེར།
ཁོས་ཅི་ཞིག་བཤད་བཞིན་པ་ངས་མ་ཤེས། ངས་ཤེས་པ་ནི་ཁོས་ཤོ་བརྒྱབ་ནས་མྱོས་འདུག་
པ་དེ་རེད། སྨྱོན་པ་འདིས་ཡོད་ཚད་བརྗེད་ཟིན། ཁོས་རང་གི་དམ་བཅའ་དང་དུས་ཆད་
བརྗེད་ཟིན། ང་དང་འཇིག་རྟེན་ཧྲིལ་བོ་བརྗེད་ཟིན། འོན་ཀྱང་ཁོ་མགོ་འཐོམ་ནས་སྨྱོས་
པའི་སྐབས་སུའང་། སྤྲོ་སྣང་རྒྱས་པའི་རྣམ་འགྱུར་གྱིས་ངའི་སེམས་སྔར་བཞིན་འ
ང་བཞིན་འཕྲོག་ཐུབ།
ངས་དབང་མེད་དུ་ཁོ་དང་བསྟུན་ནས་སྐད་ཆ་བཤད་ཅིང་། མཚར་སྣང་གིས་འདི་ན་དོན
དམ་སུ་ཡོད་ཅེས་དྲིས།
“ཁོས་ཁ་རོག་གེར ‘ཨུ་རུ་སུའི་དམག་དཔོན་ལག་རྡུམ་དེ་གན་ན་ཡོད་ཀི’ ཞེས་
ངའི་རྣར་རྩར་གཏད་ནས་བཤད་པ་དང་། གསང་བ་འདི་གཞན་གྱིས་མི་ཐོས་པར་བྱས། སྨ་
ར་རིང་བོ་སྐྱེས་ཡོད་པ་དང་། གཞུག་ན་གཡོག་པོ་ཞིག་ལངས་ཡོད་པ་དེ་རེད། ཁོས་རྒྱུན་
དུ་རྒྱན་སྐུགས་ནས་རྒྱལ་ཁ་ལེན་བཞིན་ཡོད། ངས་ཁ་སང་ནས་ཁོ་ལ་མཉམ་བཞག་ཡོད།
ཁོར་ཐབས་མཆོག་ཅིག་ཡོད་ཁོ་ཐག་རེད། ངས་ནམ་རྒྱུན་ཁོའི་རྗེས་འབྲངས་ནས་གཏའ་མ་
འཇོག་གིན་ཡོད། ཁོ་ཁ་སང་ཡང་རྒྱལ་ཐལ། འོན་ཀྱང་ངས་ནོར་འཁྲུལ་ཞིག་བཟོས་སོང་།
ཁོ་ཤོ་ཁང་ལས་བུད་རྗེས། ངས་མུ་མཐུད་དུ་རྒྱན་སྐུགས་པ་ཡིན། དེ་ནི་ངའི་ནོར་འཁྲུལ་རེད།
ཁོས་ཁ་སང་ཕལ་ཆེར་ཧྥ་སྒོར་ཁྲི་གཉིས་ལྷག་བླངས་སོང་། དེ་རིང་ཡང་ཁོ་རྒྱལ་བཞིན་
ཡོད། ངས་ད་བར་དུ་ཁོའི་རྗེས་འབྲངས་ནས་རྒྱན་བཞག་པ་ཡིན། ད་ཡང།”
སྡིངས་ཆའི་དོ་དམ་པས ་ལྷན་རྒྱས་ཀྱིས་གཏའ་མ་འཇོག་རོགས། ཞེས་བཤད་
པས་ཁོའི་བཤད་མཚམས་བཞག་པ་དང་། ཁོའི་མིག་མདངས་ཁ་གཏད་ཀྱི་སྡོད་གནས་དེའི་
ཐོག་གཏད། སྨྲ་ར་དཀར་པོ་ཅན་གྱི་ཨུ་རུ་སུའི་མི་དེ་གྲུང་ཤ་དོད་པོའི་ངང་དེར་བསྡད་འདུག
ཁོས་ཐོག་མར་དལ་དལ་ལྷོད་ལྷོད་ཀྱིས་གསེར་སྒོར་གཅིག་བླངས་པ་དང་། དེའི་རྗེས་སོམ་
ཉིའི་ངང་གསེར་སྒོར་གཉིས་པ་དེ་བླངས་ནས་དྲ་མིག་བཞི་པའི་ནང་བཞག་པ་ན། ངའི་
མདུན་གྱི་སྒུག་ལོང་མེད་པའི་ལག་པ་དེ་མྱུར་དུ་སྒོར་མོའི་ཕུང་བོའི་ནང་བསྲིངས་ནས་
དངུལ་སྒོར་སྤར་བ་གང་བཟུང་ཡོང་ནས་དེ་མཚུངས་ཀྱི་དྲ་མིག་དེའི་ནང་བཞག སྐར་མ་
གཅིག་གི་རྗེས་སུ་སྡིངས་ཆའི་དོ་དམ་པའི་ཁ་ནས་ཞེས་བསྒྲགས་རྗེས། ཤལ་དབྱུག་
གིས་སྒྲོག་ཙེ་སྟེང་གི་དངུལ་སྒོར་ཡོད་ཚད་གཙང་གཞབ་བྱས། ཁོས་ཕར་ཤོར་བའི་དངུལ་
སྒོར་དེ་དག་ལ་ལྟ་བཞིན་ངོ་མཚར་བའི་བྱ་བ་ཞིག་ལ་བསྒུགས་འདུག་པ་དང་འདྲ། ཉིད་ཀྱི་
སེམས་སུ་སྐབས་དེར། ཁོ་རང་ཁ་ཕྱིར་འཁོར་ནས་ང་ལ་ལྟ་སྲིད་པར་འདོད་དམ། དཔེ་མི་
སྲིད། ཁོས་སྔ་མོ་ནས་ང་རང་བརྗེད་འདུག ང་ནི་ཁོའི་འཚོ་བའི་ནང་སྔ་མོ་ནས་ཡལ་ཟིན་
ལ། རྩ་བ་ནས་ཕྱིར་འབུད་བྱས་འདུག ཁོའི་བྲེལ་འཚུབ་ཀྱི་མིག་གཉིས་ཀྱིས་ཨུ་རུ་སུའི་
དམག་དཔོན་དེར་ཅེ་རེར་བལྟས་འདུག མི་དེས་ཡལ་ཡོལ་གྱིས་ཡང་བསྐྱར་དངུལ་སྒོར་
གཉིས་བླངས་ནས་ལག་པའི་ནང་འཕུར་འཕུར་བྱེད་བཞིན་སོམ་ཉིའི་ངང་ཨང་ཀི་གང་གི་
ཐོག་ཏུ་འཇོག་དགོས་པར་བལྟས་འདུག
ངའི་སྐབས་དེའི་རང་ཉིད་ཀྱི་ཁོང་ཁྲོ་དང་རེ་ཐག་ཆད་པའི་སེམས་དེ་ཁྱོད་ལ་ཇི་ལྟར་
བརྗོད་དགོས་པ་མི་ཤེས། ཡིན་ཡང་ཉིད་ཀྱིས་ངའི་ཕྱོགས་ནས་བསམ་བློ་ཐོངས་དང་། ཁོའི་
ཆེད་དུ་ངས་རང་གི་འཚོ་བ་ཡོད་ཚད་བསྐྱུར་ཟིན། ཡིན་ཡང་ཁོར་མཚོན་ན་ང་ནི་ལག་པ་
གཡུགས་པ་ཙམ་གྱིས་ཕྱིར་སྐྲོད་ཐུབ་པའི་སྤྲང་ནག་ཅིག་དང་འདྲ། ངའི་ཁོང་ཁྲོའི་མེ་ལྕེ་
བསྐྱར་དུ་འབར་ཏེ་ཁོའི་དཔུང་བ་ནས་ཤེད་ཀྱིས་བཟུང་བས་ཁོ་རང་སྐྲག་ཐག་ཆོད་སོང་།
‘མྱུར་དུ་ཡར་ལོངས།’ ངས་དེ་ལྟར་སྐད་དམའ་མོས་ཁོའི་རྣ་སྒོ་ནས་བཀའ་འབེབས་པའི་
གདངས་ཀྱིས་བཤད། ‘དེ་རིང་ཁྱོད་ཀྱིས་ཆོས་ཁང་ནས་དམ་བཅའ་ཅི་ཞིག་བཞག་པར་
འདང་ཞིག་རྒྱོབས་དང་། ཁྱོད་ནི་དངོས་གནས་ཁ་དན་ཚིག་ལ་མི་གནས་པའི་ངོ་ཚ་ཁྲེལ་
མེད་ཀྱི་མི་ཞིག་རེད།’
ཁོས་ང་ལ་ཧུར་རེར་བལྟས། དངངས་འཚབ་སྐྱེས་ནས་ངོ་གདོང་སྐྱ་བོར་གྱུར་འདུག
གཅར་རྡུང་མྱངས་པའི་ཁྱི་ཞིག་དང་འདྲ་བར། མིག་ནང་ནས་གློ་བུར་དུ་ཉམ་ང་བའི་
མདངས་ཤིག་ཤར་བ་དང་། ཁོའི་ཁ་ཤ་འདར་ཙམ་བྱེད་བཞིན། གློ་བུར་དུ་བརྗེད་ཟིན་པའི་
དོན་དག་ཡོད་ཚད་ཡིད་ལ་ཤར་བ་དང་རང་ཉིད་ལའང་དངངས་སྐྲག་སྐྱེས་པ་དང་འདྲ།
‘འོ་ཡ། འོ་ཡ།’ ཁོས་དབ་དིབ་ངང་བཤད་རྒྱུར། ‘དཀོན་མཆོག་གིས་མཁྱེན་
ཡ་ལགས་ང་ད་ཡོང་། ང་ལ་གུ་ཡངས་གཏོང་རོགས་’
སྐབས་དེར་ཁོས་སྒོར་མོ་ཡོད་ཚད་ལག་ཏུ་བཟུང་འདུག དང་ཐོག་ཁོའི་བྱ་སྤྱོད་
མྱུར་ལ་ཤུགས་དྲག་པ་དང་། སྙིང་སྟོབས་བསྐྱེད་པ་དང་འདྲ། དེའི་རྗེས་རིམ་བཞིན་ཤུགས་
ཞུམ་པར་གྱུར་ལ། ལྡོག་རྒྱུན་ཞིག་དང་ཕྲད་ནས་ཕྱིར་དེད་ཡོང་བ་དང་འདྲ་བར། ཁོའི་མིག་
མདངས་ཡང་བསྐྱར་ད་སོ་མར་གཏའ་དངུལ་བཞག་པའི་ཨུ་རུ་སུའི་དམག་དཔོན་དེའི་
སྟེང་འཁོར།
‘ཅུང་ཙམ་སྒུག་རོགས།’ ཁོས་མྱུར་དུ་གསེར་སྒོར་ལྔ་ཨུ་རུ་སུའི་དམག་དཔོན་
དེའི་གཏའ་དངུལ་བཞག་པའི་དྲ་མིག་ནང་འཕངས། ཐེངས་འདི་མ་གཏོགས་མི་འཇོག
ངས་ཁྱེད་ལ་ཁས་ལེན། ང་མྱུར་དུ་ཡོང་འདི་མ་གཏོགས་མི་འཇོག
ཁོའི་སྐད་གདངས་རིམ་བཞིན་འཇགས་པ་དང་། མདེལ་རིལ་འགྲིལ་མགོ་བརྩམས།
ཁོའི་བློ་རྩེ་ཡོད་ཚད་དེས་ཕྲོགས་སོང༌། གདོན་གྱིས་བརླམས་པ་ལྟ་བུའི་མི་འདི་ང་དང་
བྲལ་སོང་། ཁོ་རང་ཉིད་དང་ཡང་བྲལ་སོང་། འཁོར་སྡེར་མཚམས་ཚིགས་མེད་པར་འཁོར་
བཞིན་ཡོད། མདེལ་རིལ་ཆུང་ངུ་དེ་ཤིང་བཟོས་ཝ་ཁའི་ནང་མཆོང་ལྡིང་བྱེད་བཞིན་འདུག
ཁོ་ཡང་དེ་དང་བསྟུན་ནས་ཤིང་བཟོས་ཝ་ཁའི་ནང་འགྲིལ་སོང་། སྡིངས་ཆའི་དོ་དམ་པས་
ཡང་བསྐྱར་སྐད་བརྒྱབ་པ་དང་ཤལ་དབྱུག་གིས་ཁོའི་གསེར་སྒོར་དག་གཞབ་སོང་། ཁོས་
ཡང་བསྐྱར་ཕམ་ཁ་རེག་སོང་། ཡིན་ཡང་ཁོ་ཕྱིར་མ་འཁོར་ཞིང་ང་ལ་དམ་བཅས་ཡོད་
པའང་བརྗེད་ཟིན། སྐར་མ་གཅིག་གི་སྔོན་ང་ལ་བཤད་པའི་སྐད་ཆ་དག་ཀྱང་བརྗེད་ཟིན།
ཁོའི་འདོད་ཧམ་གྱི་ལག་པ་གཉིས་ཡང་བསྐྱར་རྩ་འཁུམ་པ་ལྟར་ཇེ་ཆུང་ནས་ཇེ་ཆུང་དུ་
འགྱུར་བཞིན་པའི་སྒོར་མོའི་ཕུང་བོའི་ནང་བསྲིངས། ར་རོར་གྱུར་པའི་མིག་གཉིས་འོད་
འཚེར་བཞིན་ཁོའི་འདུན་པ་བཀུག་པའི་རྡོ་ཁབ་ལེན་དེ་དང་། ཁོ་ལ་རླུང་རྟ་ཁྱེར་ཡོང་བའི་
མདུན་གྱི་རྒྱན་སྐུགས་མཁན་དེར་ཅེར་འདུག
“ངས་བཟོད་བསྲན་བྱེད་མ་ཐུབ་པས་ཡང་བསྐྱར་ཁོའི་དཔུང་བ་ནས་བཟུང་སྟེ་
བསྒུལ། འོན་ཀྱང་ཐེངས་དེར་ངས་ཤུགས་ཆེན་པོས་བསྒུལ་བ་དང ་མྱུར་དུ་ཡར་ལོངས་
ཁྱོད་ཀྱིས་ཐེངས་གཅིག་མ་གཏོགས་མི་འཇོག་ཅེས་བཤད་པ་མིན་ནམ།”
ཡིན་ཡང་སྐབས་དེར་བློ་ཡུལ་ལས་འདས་པའི་དོན་དག་ཅིག་བྱུང་སོང་། ཁོ་ཐོལ་
གྱིས་ཁ་ཕྱིར་འཁོར་ནས་ང་ལ་བལྟས། འོན་ཀྱང་ཁོའི་ངོ་གདོང་ན་སྔོན་གྱི་དངངས་འཚབ་
དང་ཁེངས་སྐྱུང་གི་རྣམ་འགྱུར་དེ་མེད་པར། སྨྱོན་པ་ཞིག་གི་ངོ་གདོང་རེད། ཁོའི་གདོང་
ལ་ཁྲོ་གཉེར་བསྡུས་ཤིང་མིག་ནང་ནས་མེ་འབར་བ་དང་། ཁ་ཤ་འདར་གྱིན་འདུག ‘ཁྱོད་
ཀྱིས་ང་ལ་སུན་སྣང་མ་བཟོ། མར་སོང་། ཁྱོད་ཀྱིས་ངའི་རླུང་རྟ་རྒུད་དུ་བཅུག་སོང་། ནམ་
རྒྱུན་ཁྱོད་འདི་ན་ཡོད་དུས་ང་ཕམ་འགྲོ།
ཁ་སང་ཁྱོད་ཀྱིས་ང་ཕམ་དུ་བཅུག་པ་དང་དེ་
རིང་ཡང་ཕམ་སོང་། ཁྱོད་མར་སོང’ ཞེས་སྐད་ཆེན་པོས་ང་ལ་བཤད།
ང་རང་ཧ་ལས་པར་གྱུར། ཁོའི་སྨྱོ་རྟགས་ཀྱིས་ང་ལ་ཁོང་ཁྲོ་ཆེན་པོ་བསླངས། ‘ངས་
ཁྱོད་ཀྱི་རླུང་རྟ་བཅགས་པ་རེད་དམ།’ ངས་ཁོ་ལ་བཤད་རྒྱུར། ‘ཁྲམ་པ་ཁྱོད། ཁྱོད་ཀྱིས་
ང་ལ་དམ་བཅས་པ་’ཡིན་ཡང་ངའི་མུ་མཐུད་དུ་བཤད་མ་ཐུབ། རྒྱུ་མཚན་ནི་
གདོན་ཞུགས་པ་ལྟ་བུའི་མི་དེས་ཉེ་འགྲམ་གྱི་ཉོག་དྲར་ཁ་ཡ་མི་བྱེད་པར། ཡར་ལངས་ནས་
ང་ལ་ཤུགས་ཀྱིས་ཕུད་རྒྱག་བྱས་ཏེ། ‘ཁྱོད་ཀྱིས་ང་ལ་བར་ཆད་མ་བྱེད’ ཁོས་ཅི་ལའང་མི་
འཛེམ་པར་སྐད་ཆེན་པོས་ང་ལ་བཤད།
ཁྱོད་ངའི་ལྟ་སྐྱོང་བ་མིན་སོང་རང་གི་དངུལ་སྒོར་ཁྱེར་ནས་སོང་དང་།
ཁོས་ཧྥ་སྒོར་འགའ་ངའི་ཕྱོགས་ལ་གཡུགས་ནས་ད་ཁྱོད་ཀྱིས་ང་ལ་སུན་སྣང་མ་བཟོ
ཞེས་བཤད།
ཁོ་གདོན་གྱིས་བརླམས་པ་ལྟར། ཉེ་འགྲམ་གྱི་མི་ཚོའི་འཕྱ་སྨོད་ལ་ཁ་ཡ་མི་བྱེད་
པར་སྐད་གདངས་མཐོན་པོས་ང་ལ་སྐད་ཆ་དེ་དག་བཤད། མི་རྣམས་ཀྱིས་ཤབ་ཤུབ་ངང་
རྐང་བརྡ་ལག་བརྡ་བྱེད་ཞོར་ཁྲེལ་དགོད་བྱས། ཁྱིམ་མཚེའི་ཚོམས་ཆེན་ནང་གི་མི་ཁ་ཤས་
ཀྱང་འཚང་ཁ་ཤིག་ཤིག་གིས་དེར་ཐོན། ང་ནི་གྱོན་གོས་མ་ལུས་བཤུས་ནས་གཅེར་བུར་
མཚར་སྣང་གིས་ཁེངས་པའི་མི་ཚོགས་ཀྱི་དཀྱིལ་དུ་ལངས་ཡོད་པ་དང་མཚུངས།།
‘ལྕམ་མོ། ཁ་རོག་གེར་སྡོད་ཅིག’ སྡིངས་ཆའི་དོ་དམ་པས་ངག་རྩུབ་ལ་སྐད་མཐོན་པོས་
བཤད་ཞོར་ཤལ་དབྱུག་གིས་ཅོག་ཙེ་བརྡུངས། མི་ཐ་ཤལ་དེའི་སྐད་ཆ་དེ་ང་ལ་དམིགས་
ནས་བཤད་པ་རེད། ང་ལ་འདི་འདྲའི་བརྙས་བཅོས་བྱས་པས་ངོ་གནོང་ཞིང་། ཕན་ཚུན་
ལྐོག་ངན་ཤབ་ཤུབ་བརྗོད་བཞིན་པའི་མི་རྣམས་ཀྱི་མདུན་དུ་འཕྱོན་མ་ཞིག་དང་འདྲ་བར་
ལངས་བསྡད། མི་དེས་གཡོལ་དབང་མེད་པར་སྒོར་མོ་ངའི་ཕྱོགས་སུ་གཡུགས། བག་མེད་
གུས་མེད་ཀྱི་མིག་ཟུང་མང་པོས་ང་ལ་བལྟས་འདུག ངས་མི་རྣམས་ཀྱི་མིག་མདའ་རང་
སྟེང་ལས་ཕར་བསྣུར་བ་དང་། འཕྱ་སྨོད་དང་ངོ་ཚས་ཁེངས་འདུག་པའི་བཙོག་ཆུ་དེ་ལས་
གཡོལ་ཕྱིར། མགོ་བོ་མར་སྒུར་ཏེ་ལྟག་རྒྱབ་ལ་ཡིབ་ཐབས་བྱས། སྐབས་དེར། ངའི་མིག་
ཟུང་གློ་བུར་དུ་དངངས་སྐྲག་ཚད་མེད་སྐྱེས་བཞིན་པའི་མིག་འོད་ཅིག་དང་ཕྲད་སོང་།
མིག་འོད་དེ་ནི་གྲི་ཆུང་རྣོན་པོ་ཞིག་དང་མཚུངས་ཏེ། ཁོ་མོ་ནི་ངའི་མ་སྤུན་ཨ་ཅེ་རེད། ཁོ་
མོས་བླ་འཁྱམས་སོང་བ་ལྟར་དུ་ཁ་འདོམ་པ་གང་ཙམ་གདངས་ནས་ང་ལ་བལྟས་འདུག་པ་
དང་། ཧ་ལས་པ་ལྟར་དུ་ལག་པ་ཡར་བསྒྲེངས་ཏེ་འདུག
རྣམ་པ་དེ་ངའི་སེམས་སུ་རྡོ་ལ་རི་མོ་བརྐོས་པ་ལྟར་གནས་ཡོད། ཁོ་མོ་དངངས་
སྐྲག་དང་ངོ་ཚ་ཡི་རྐྱེན་གྱིས་གནས་དེར་འགུལ་ཙམ་ཡང་མི་བྱེད་པའི་སྐབས་དང་བསྟུན་
ཏེ། ང་མགྱོགས་མྱུར་ངང་ཚོམས་ཆེན་ལས་ཕྱི་རུ་བརྒྱུགས། ད་ནི་ང་རང་ལ་གདོན་གྱིས་
བརླམས་པའི་མི་དེ་ཁ་སང་བསྣར་མྱོང་བའི་རྐུབ་སྟེགས་རིང་བོ་དེའི་སྟེང་དུ་སླེབས་ཐུབ་པ་
ཙམ་གྱི་ལུས་སྟོབས་ལས་མེད་ཅིང་། ངའང་དེ་དང་མཚུངས་པར་ཤུགས་ཟད་ཅིང་རྩ་ཐོར་
བཞིན་སྲ་མཁྲེགས་ཅན་གྱི་རྐུབ་སྟེགས་དེའི་སྟེང་དུ་ལོག་ནས་བསྡད།
དོན་དག་འདི་ད་ལྟའི་བར་ལོ་ངོ་ཉེར་བཞི་ལྷག་འདས་སོང་མོད། འོན་ཀྱང་སྐབས་
ཐོག་དེའི་རྣམ་པ་ཡིད་ལ་འཆར་ཐེངས་རེར། ང་རང་མི་ཚོགས་མང་པོའི་ཁྲོད་ནས་འཕྱ་
སྨོད་དང་ཟུར་ཟ་ཡི་རྟ་ལྕག་གིས་གཞུས་ཏེ་སར་འགྱེལ་འདུག་པའི་རྣམ་པ་དེ་ཡིད་ལ་དྲན
ཚེ། ངའི་ཁྲག་རྩའི་ཟུངས་ཁྲག་ཡོད་ཚད་དེ་མ་ཐག་ཏུ་འཁྱགས་ནས་དར་ཆགས་པ་ལྟར་
གྱུར་འགྲོ། ངའི་ཧ་ལས་པའི་སྣང་ཚོར་ཞིག་ལ། ང་ཚོས་རྒྱུན་པར་འུད་ཀྱིས་བརྗོད་བཞིན་
པའི་བླ་སྲོག་དང་སེམས་ཤུགས། བརྩེ་དུང་ཟེར་བ་དག་དང་། སྡུག་བསྔལ་དུ་འདོད་པའི་
དངོས་པོ་མཐའ་དག་ནི་ཅི་འདྲའི་ཉམ་ཆུང་སྙིང་རྗེ་ཞིག་རེད་ཨང་། དངོས་པོ་འདི་དག་ཆེ
ནས་རི་བོའི་གཏོས་དང་མཉམ་ནའང་། ང་ཚོ་སྡུག་གིས་མནར་བཞིན་པའི་ཤ་ལུས་ཀྱི་ཕུང་
བོ་འདི་འགས་གཏོར་གཏོང་མི་ནུས་དེ་ནི་ང་ཚོས་དཀའ་སྡུག་གི་དུས་སྐབས་དེ་དག་
ཕར་ལ་སྐྱེལ་དུས། ཟུངས་ཁྲག་གི་འཁོར་རྒྱུག་དེ་སྔར་ལྟར་རྒྱུ་བཞིན་ཡོད་པ་ལས། སྡོང་
རྒན་སྐམ་པོར་ཐོག་མདས་བརྒྱབ་པ་ལྟར་རྩ་བ་ཕྱུངས་ཏེ་རྩེ་མོ་འཐོར་བའི་རྣམ་པ་མངོན་མི་
སྲིད་དོ། །འདི་འདྲའི་སྡུག་བསྔལ་ནི་དུས་ཡུན་ཐུང་ངུ་ཙམ་ཡིན་ཏེ། སྐད་ཅིག་མ་དེར། ངའི་
ལྷུ་ཚིགས་ཐོར་བ་ལྟར་རྐུབ་སྟེགས་སྟེང་དུ་འགྱེལ་ནས་དབུགས་རྔུབ་མཚམས་བཞག་ཅིང་།
ཚོར་བ་མེད་པར་གྱུར་པ་དང་མི་འཆི་ཐབས་མེད་ཡིན་པའི་བདེ་སྣང་ཞིག་སྐྱེས། འོན་ཀྱང་
ངས་སྔོན་ལ་བཤད་མྱོང་སྟེ། སྡུག་བསྔལ་ནི་སྡར་མའི་མངོན་ཚུལ་ཞིག་ཡིན་ཞིང་། གསོན་
འདོད་ཀྱི་སེམས་ཤུགས་དྲག་པོར་ཕྲད་དུས་ཕྱིར་འཁུམ་འགྲོ། ང་ཚོའི་རུས་གསེང་དུ་སིམ་
པའི་འཚོ་གཞེས་ལ་ཆགས་པའི་སེམས་དེ་རྣམ་ཤེས་སུ་འཐིམ་པའི་འཆི་འདོད་ཀྱི་བློ་ལས་
ཤུགས་དྲག ངའི་བརྩེ་དུང་ལ་འདི་ལྟ་བུའི་ཆགས་འཇིག་བྱུང་བས། ང་རང་ཇི་ལྟར་ཡར་
འགྲེང་བ་ངས་ཀྱང་གསལ་བཤད་བྱེད་མི་ཐུབ། ཡིན་ཡང་དོན་དངོས་ཐོག་ང་རང་ཡར་
ལངས་ཐུབ་སོང་། ལས་ཅི་ཞིག་སྒྲུབ་དགོས་པའང་མི་ཤེས། གློ་བུར་དུ་ངའི་ཡིད་ལ་ཀོ་སྒམ་
ད་དུང་མེ་འཁོར་འབབ་ཚིགས་སུ་བསྐྱུར་ཡོད་པ་དྲན། ང་མྱུར་དུ་འགྲོ་འདོད་སྐྱེས། འགྲོ།
འགྲོ་མྱུར་དུ་གནས་འདིར་ཁ་བྲལ་ནས། དམྱལ་ཁམས་འདི་དང་བྲལ་ནས་འགྲོ། ངས་
སུ་ལའང་ཁ་ཡ་མ་བྱས་པར་ཐད་ཀར་མེ་འཁོར་འབབ་ཚིགས་སུ་སོང་། དེར་ཐོན་རྗེས་ཕ་རི་
སིར་འགྲོ་བའི་མེ་འཁོར་རྗེས་མ་དེ་ནམ་གཏོང་བ་དྲིས། སྒོ་སྲུང་བས་ང་ལ་ཆུ་ཚོད་བཅུའི་
སྟེང་ཕ་རི་སིར་བསྐྱོད་པའི་མེ་འཁོར་ཡོད་པར་བཤད། ངས་མགྱོགས་པོར་རྡོག་ཁྲེས་སྐྱེལ་
འདྲེན་གྱི་འགྲོ་ལུགས་བསྒྲུབས། སྔ་དྲོའི་ཆུ་ཚོད་བཅུའི་སྟེང་ནི་སྟས་དབང་དུ་ཕྲད་ཅིང་སྐྱི་
གཡའ་བའི་དོན་དག་འདི་བྱུང་ནས་དུས་ཚོད་ཉེར་བཞི་ཏག་ཏག་འགོར་བ་རེད། དུས་ཚོད་
ཉེར་བཞི་འདིའི་རིང་། ཁུངས་ལུང་མེད་པའི་བརྩེ་དུང་གི་ཚོར་བ་སྣ་ཚོགས་ནི་དྲག་ཆར་
དང་ལྷགས་རླུང་རེས་མོས་ཀྱིས་མནར་གཅོད་གཏོང་བ་དང་འདྲ་བར་ངའི་ནང་སེམས་ཀྱི་
འཇིག་རྟེན་ཐལ་བར་བཏང་། ཡིན་ཡང་། དང་ཐོག་ང་ལ་ཚོར་བ་ཅི་ཡང་མི་འདུག ཡིད་
ངོགས་སུ་སོང་སོང་ཞེས་པའི་ཡིག་འབྲུ་གཅིག་ལས་མི་འདུག ངའི་དཔྲལ་
བའི་སྟེང་གི་ཁྲག་རྩ་དྲག་ཏུ་ལྡིང་བཞིན་འདུག་ལ། ཁྱིའུ་ཤིག་གིས་ངའི་སྲིན་ཁུང་ལ་
ཤུགས་ཀྱིས་བསྣུན་པ་བཞིན། སོང་ཞིག་གྲོང་ཁྱེར་འདི་དང་གཏན་བྲལ་བྱས་ཏེ་
ཕྱིར་རང་ཁྱིམ་ལ་ལོག་ཅིག ཕྱིར་རང་གི་གཉེན་ཉེའི་གམ་དང་སྔོན་གྱི་རང་ཉིད་ཀྱི་འཚོ་
བའི་ཁྲོད་ལོག་ཅིག་ཟེར་བ་དང་འདྲ། ང་རང་མཚན་བརྒྱབ་ནས་ཕ་རི་སིར་སོང་བ་དང་
དེ་ནས་རླངས་འཁོར་བརྗེས་ཏེ་པུ་ལོ་ནེ་ལ་སོང་། དེ་ནས་ཏའོ་ཧྥུ་དང་ལོན་ཊོན་ལ་སོང་བ་
དང་། དེ་ནས་ངའི་བུ་ཡོད་སར་སོང་མ་ཐོག་ཏུ་མགྱོགས་པ་བྱ་ཡི་དོ་ཟླ་བྱས་ཤིང་། གང་
ལའང་བསམ་བློ་མ་བཏང་བར། དུས་ཚོད་ཞེ་བརྒྱད་འདིའི་རིང་རླངས་འཁོར་གྱི་སྒྲ་ལས་
ཅི་ཡང་མེད། སོང་སོང་བའི་མཐའ་མར་ཞིང་སྡེ་ན་ཡོད་པའི་ངའི་བུའི་ཁང་བའི་ནང་ཐོན།
མི་ཚང་མ་ཧ་ལས་སོང་། ངའི་མིག་མདངས་དང་སྤྱོད་ཚུལ་ནམ་རྒྱུན་དང་ཅུང་མི་འདྲ་བས་
གསང་བ་ཐམས་ཅད་ཕྱིར་ཤོར་བ་དང་འདྲ། བུ་ཆུང་ང་ལ་འཐམ་ཞིང་འཁྱུད་དེ་ཁམས་བདེ་
ཞུ་འདོད་མོད། ང་གཞའ་ནས་བུད་སོང་། ངའི་ལུས་པོ་མི་གཙང་ལྗན་ལྗིན་གྱིས་སྦགས་
སོང་བས། ཁོས་ང་ལ་རེག་པའི་ཚུལ་དེ་བསམ་ན་ངའི་བཟོད་ཐབས་བྲལ། ངས་གང་ལའང་
ལན་མ་བཏབ་པར་ཁྲུས་བྱེད་དུ་སོང་། རྒྱུ་མཚན་ནི་ངས་འགྲུལ་བཞུད་ཀྱི་ས་རྡུལ་དང་ལུས་
སྟེང་གི་མི་གཙང་བ་ཐམས་ཅད་སེལ་བར་འདོད། འདི་དག་ནི་གདོན་གྱིས་བརླམས་པའི
མི་དེ་ལས་འགོས་འོང་བ་འདྲ། རིན་ཐང་ཅི་ཡང་མེད་པའི་མི་དེའི་ལུས་སྟེང་ནས་བསྐྱེད་
པ་ལོས་ཡིན། དེ་ནས་ལྗིད་ཏིག་ཏིག་གི་རྐང་བ་དྲུད་ནས་ཐོག་ཁང་ལ་སོང་ཞིང་རང་གི་
ཁང་བའི་ནང་གཉིད། གཉིད་ཐེངས་གཅིག་གིས་དུས་ཚོད་བཅུ་བཞི་ལ་མ་སད། གཉིད་
ནས་ཤི་སོང་བ་ལྟར་གྱུར། ཡར་སྔོན་དང་དུས་དེ་ནས་བཟུང་ང་རང་གཏན་ནས་འདི་ལྟར་
འདི་ལྟར་གཉིད་རྗེས་ངས་རོ་སྒམ་ནང་དུ་ཇི་ལྟར་ཚེ་མཇུག་རྫོགས་པ་ཤེས་གཉིད་མ་མྱོང་།
སོང་། ངའི་གཉེན་མི་ཚོས་ང་ལ་ནད་པ་ཞིག་ལས་ལྷག་པའི་གཟིགས་སྐྱོང་གནངས། ཡིན་
ཡང་ཁོ་ཚོའི་མཉེས་གཤིན་གྱིས་ང་ལ་ན་ཟུག་ཁོ་ན་སྦྱིན་པ་ལས་མེད། ངས་ཁོ་ཚོའི་གུས་
བཀུར་དང་བརྩི་འཇོག་དང་ལེན་བྱེད་པར་ངོ་གནོང་སྟེ། རྟག་ཏུ་མཉམ་བཞག་སྟེ་གློ་བུར་
དུ་སྐད་གསང་མཐོན་པོས་འུར་མི་རྒྱག་ཐབས་མེད་བྱུང་། སྨྱོས་པ་ལྟར་མགོ་འཁོར་བའི་
བརྩེ་དུང་དེའི་ཆེད་དུ། ངས་ཁོ་ཚོར་རྒྱབ་འགལ་བྱས་ཤིང་། ཁོ་ཚོ་བརྗེད་དུ་བཅུག་ལ། ཁོ་
ཚོ་རྩིས་མེད་དུ་བཏང་བ་ཅི་འདྲའི་ཡ་ང་བ་ཞིག་རེད་ཨང་།
དེའི་རྗེས་ནས་ང་དམིགས་ཡུལ་གང་ཡང་མེད་པར་ཕ་རི་སིའི་གྲོང་ཁྱེར་ཆུང་ཆུང་
ཞིག་ཏུ་འགྲིམས། གནས་དེ་ན་ང་རང་ངོ་ཤེས་མཁན་གཅིག་ཀྱང་མེད་མོད། འཆར་སྣང་
ཞིག་གིས་སུན་པོ་བཟོས་པའི་རྐྱེན་གྱིས་མི་ཚང་མས་ང་ལ་བལྟས་པ་ན། ངའི་ངོ་ཚ་དང་
འགྱུར་ལྡོག་མཐོང་བའི་སྣང་ཚོར་ཞིག་དང་། བླ་སྲོག་གི་གཏིང་རིམ་དུ་གཞན་པས་གཡོ་
བཙོང་དང་སྦགས་བཙོག་བགྱིས་པའི་མྱོང་ཚོར་ཟབ་མོ་སྐྱེས། ཡང་སྐབས་ལན་རེར་ཞོགས་
པར་སད་ཡོང་ནས་མལ་ཁྲིའི་ཐོག་སྡོད་དུས། སེམས་ནང་དངངས་འཚབ་ཚད་མེད་ལངས་
ཤིང་། མིག་ཕྱེ་ཚེ་མཚན་མོ་དེའི་ཕྱིར་དྲན་ཡང་བསྐྱར་གསོས་པ་དང་། གློ་བུར་དུ་ང་རང་
ལུས་ཕྱེད་དམར་རྗེན་གྱིས་མི་རྒྱུས་མེད་ཅིག་གི་གམ་ནས་སད་ཡོང་ལ། དེ་ནས་སེམས་ལ་
དང་ཐོག་དང་འདྲ་བར། མྱུར་དུ་ཤི་འགྲོ་བ་ལས་ཅི་ཡང་མི་དྲན།
འོན་ཀྱང་མཇུག་མཐར། དུས་ཚོད་ནི་བརྩེ་དུང་ཡོད་ཚད་ལ་སྟོབས་ཤུགས་བཟློག་
མེད་ཅིག་དང་། ལོ་ཚོད་ལའང་གང་དེ་ཉམས་དམས་སུ་གཏོང་བའི་བྱེད་ནུས་ཡ་མཚན་
ཞིག་ཡོད། ང་ཚོའི་སྣང་ཚོར་དུ་འཆི་བ་རིམ་གྱིས་སླེབས་པ་དང་། ནག་ཅིང་སྟུག་པོའི་
གྲིབ་མ་ཡིས་བགྲོད་ལམ་འཕྲེད་དུ་སྒྲིབ་པ་ཚོར། སྐབས་ཐོག་དེར་དོན་དག་ཡོད་ཚད་དེ་
འདྲའི་མིག་ལ་སྡང་བ་ཞིག་མིན་ལ། ང་ཚོའི་སེམས་ནང་ལ་ཟུག་འགྲོ་བ་ཞིག་ཀྱང་མིན་
པས། ཉེན་ཁའི་ཟིལ་ཤུགས་ཆེས་ཆེར་ཡལ་ནས་ང་རང་རིམ་བཞིན་དངངས་སྐྲག་ལས་ཐར་
སོང་། ལོ་ངོ་མང་པོའི་རྗེས་ནས། ང་སྤྱི་ཚོགས་འབྲེལ་བའི་འདུ་ས་ཞིག་ནས་ཨོ་སི་ཁྲུ་རི་
ཡའི་གཞུང་ཚབ་ཁང་གི་ལས་ཚན་པ་ཞིག་ལ་ཕྲད་པར། ངས་ཕོ་ལན་གྱི་ན་གཞོན་ཞིག་ལ་
དེ་བ་ཚང་གི་ཁྱིམ་རྒྱུད་དྲིས་པ་ན། ཁོས་ང་ལ་བཤད་རྒྱུར། དེ་ནི་ཁོའི་ཕ་རྒྱུད་གཅེན་པོའི་
ཁྱིམ་རྒྱུད་ཅིག་ཡིན་ཟེར། གཅེན་པོ་དེའི་བུ་གཅིག་གིས་ལོ་བཅུའི་སྔོན་ལ་མེན་ཐུར་ཁ་རོ་
ནས་དཀྲུམ་མདས་རང་སྲོག་བཅད་ཟེར། དོན་དག་འདིར་ཉན་རྗེས་ང་འདར་ཙམ་ཡང་མི་
བྱེད། དོན་དག་འདིས་ཧ་ལམ་ང་ལ་ན་ཟུག་བསྐྱེད་མི་ཐུབ། ཡང་ན—སྒེར་སེམས་ཆུང་
ངུ་འདི་གཅུན་དོན་མེད་དེ་འདིས་ཐ་ན་ང་ལ་སྐྱིད་སྣང་ཨེན་ཙམ་སྟེར། རྒྱུ་མཚན་ནི་
ནམ་ཞིག་གི་ཚེ་ཁོ་དང་འཕྲད་ཡོང་བར་དོགས་ནས་ངའི་བློ་བདེ་བར་འབབ་མི་ཐུབ། ཡིན་
ཀྱང་རང་སྲོག་བཅད་པ་ཡིན་ན། མཐའ་མཇུག་གི་འཇིགས་སྐྲག་ཀྱང་མེད་སོང་བ་དང་། ད་
ལྟ་ང་རང་གི་དྲན་ཤེས་ལས་དཔང་མི་གཞན་པ་ཞིག་གིས་ངོ་རྒོལ་བྱེད་པ་གཏན་ནས་མེད།
དུས་དེ་ནས་བཟུང་ང་རང་ཞི་འཇགས་ངང་ཡུན་རིང་འགོར། དོན་ངོ་མར་མི་རྒས་སོང་ན་
གཞན་ཅི་ཡང་མི་མཚོན་ལ། གཙོ་བོ་འདས་དོན་ལ་མི་སྐྲག་པ་དེ་ཙམ་རེད།
ད་ལྟ་ཁྱོད་ཀྱིས་ངས་ཅིའི་དོན་དུ། གློ་བུར་དུ་ཁྱོད་ལ་ངའི་ལས་དབང་བརྗོད་པ་ཕལ་
ཆེར་ཤེས་ཡོད་རྒྱུ་རེད། ཁྱོད་ཀྱིས་ལྕམ་མོ་ཨང་ལི་ཨའེ་ཐེ་ལ་དག་འབུད་བྱས་ཤིང་། མོའི་
ཆེད་དུ་སྤྲོ་སེམས་རབ་ཏུ་འཁོལ་བའི་དྲིལ་སྒྲོག་བྱས། དུས་ཚོད་ཉེར་བཞིའི་ནང་ཕལ་ཆེར་
རྩ་བ་ནས་བུད་མེད་ཅིག་གི་ལས་དབང་ཐག་གཅོད་ཐུབ། ངས་སྐབས་ཐོག་དེར་ཁྱོད་ཚོས་
བཤད་བཞིན་པ་དེ་ང་ཡིན་པར་བསམ། ངས་ཁྱོད་ལ་བཀའ་དྲིན་ཆེ་ཞུ། རྒྱུ་མཚན་ནི་ཐེངས་
དང་པོར་ངའི་བྱེད་སྟངས་དེ་གཞན་གྱིས་ཁས་བླངས་པ་རེད། སྐབས་འདིར་ངས་སེམས་
གཏམ་མ་ལུས་ལྷུག་པོར་བརྗོད་འདོད། མི་སེམས་གནོན་འོང་བའི་ཆེས་མཐའ་མཇུག་གི་
བདུད་སྒྲིབ་དང་དུས་གཏན་དུ་དྭངས་མི་ཐུབ་པའི་སེམས་ནད་མེད་པར་འགྲོ་ཡང་སྲིད།
འདི་ལྟར་བྱས་ན་ཕལ་ཆེར་སང་ཉིན་མེན་ཐུར་ཁ་རོ་ལ་འགྲོ་ཆོག དེ་སྔོན་ངའི་ལས་དབང་
དང་འཕྲད་པའི་རྒྱན་ཁང་ཚོམས་ཆེན་དུ་འཛུལ་བ་ན། ཁོའམ་ང་རང་ཉིད་ལ་གཏན་ནས་
སྡང་སེམས་ཡོད་མི་རུང་། དུས་དེར་སླེབས་ཚེ། ངའི་བླ་སྲོག་སྟེང་མནན་པའི་རྡོ་ཕ་བོང་
དེ་ཉིད་མར་འགྲིལ་བ་དང་། ལྗིད་ཏིག་ཏིག་གིས་འདས་དོན་མནན་ནས་སླར་གསོན་གྱི་
གོ་སྐབས་རྩ་ན་བརླགས། ངས་ཡོད་ཚད་ཁྱོད་ལ་འདི་ལྟར་བརྗོད་པས་ང་ལ་ངོ་མས་ཕན་
ཐོགས་ཆེ་སྙམ། ད་ལྟ་ངའི་སེམས་བག་ལ་ཕེབས་ཤིང་སྐྱིད་སྣང་གིས་ཁེངས་པས་ཁྱོད་
ལ་བཀའ་དྲིན་ཆེ་ཞུས་པ་ཡིན།
སྐད་ཆ་འདི་བཤད་ཚར་རྗེས། མོ་གློ་བུར་དུ་ཡར་ལངས། ངས་བལྟས་ན་ཁོ་མོས་བརྗོད་
ཚར་སོང་བ་རེད། ང་སོམ་ཉིར་ཚུད་ཅིང་། འོས་འཚམ་གྱི་ཚིག་གཅིག་བཙལ་ཏེ་བརྗོད་
འདོད་མོད། འོན་ཀྱང་། མོས་ཀྱང་ང་རང་སྡུག་ལ་གཏད་ཡོད་པ་ཚོར་ཏེ། དེ་མུར་ལག་
གཡུགས་ཤིག་བྱས་ཏེ།
“མིན། ཁྱོད་ཀྱིས་ཅི་ཡང་མ་བཤད་ཁྱོད་ཀྱིས་ང་ལ་ལན་འདེབས་པའམ་གསུང་
བརྗོད་གང་ཡང་གནང་མི་དགོས། ནན་ཏན་གྱིས་ངའི་སྐད་ཆ་ཉན་པར་ངས་སྙིང་ཐག་པ་
ནས་ཐུགས་རྗེ་ཆེ་ཞུ། ཁྱོད་ལམ་བར་དུ་བདེ་བར་སྨོན” ཞེས་བཤད།
མོ་རང་ངའི་ཁ་གཏད་དུ་ལངས་ཏེ་ལག་འཇུས་བྱས་ནས་བདེ་མོ་བཞག ངས་རང་
དབང་མེད་པར་མགོ་བཀྱགས་ནས་མོའི་གདོང་ལ་ཅེར། རྒན་མོ་ཉིད་འདི་ལྟར་ཞལ་བག་
དྲོན་པོས་ངའི་མདུན་དུ་ཅུང་ཟད་ཁ་སྐྱེངས་པའི་ཚུལ་དུ་ལངས་འདུག ངའི་སྣང་ཚོར་དུ་
མོའི་ཞལ་རིས་ཡ་མཚན་ཞིང་ཡིད་འཕྲོག་པ་ཞིག་ཡིན། གློ་བུར་དུ་མོའི་མཁུར་ཚོས་དག་
ལ་དམར་མདངས་ཤིག་མཆེད་པ་རིམ་གྱིས་མགོ་སྐྲ་དཀར་པོའི་གསེང་དུ་ཡིབ་སོང་། འདི་
ནི་སྔོན་ཆད་སྤྲོ་སེམས་རབ་ཏུ་རྒྱས་པའི་ཚུར་སྣང་ཞིག་གམ། ཡང་ན་སེམས་ཁམས་འཚབ་
པའི་མཇུག་འབྲས་གང་ཡིན་མི་ཤེས།
ཁོ་མོ་གཞོན་ནུ་མ་ཞིག་དང་འདྲ་བར་དེར་ལངས་བསྡད། འདས་དོན་ཕྱིར་དྲན་གྱིས་
མོ་རང་བག་གསར་ཞིག་དང་མཚུངས་པར་སེམས་རབ་ཏུ་འཚབ་ཅིང་། རང་ཉེས་ངོས་ལེན
བྱས་པ་དེས་མོ་རང་ཁ་སྐྱེངས་ཤིང་བག་འཁུམས་སུ་བཅུག ང་ལ་རང་དབང་མེད་པར་
སེམས་འགུལ་ཆེན་པོ་ཐེབས་སོང་། ངས་ཁ་ཚ་དགོས་གཏུག་གིས་སྐད་ཆ་ཚིག་གཅིག་སྤྱད་
དེ་མོ་ལ་ངའི་བརྩེ་སེམས་ཟབ་མོ་མཚོན་པར་བྱེད་འདོད་མོད། ངའི་མགྲིན་པ་བརྣངས་ཏེ་
སྐད་ཆ་ཚིག་གཅིག་ཀྱང་བཤད་མ་ཐུབ། དེ་ནས་ངས་མགོ་སྒུར་ཏེ་གུས་གུས་ཞུམ་ཞུམ་གྱིས་
མོའི་སྐམ་ཞིང་རྙིད་པའི་སྟོན་ཁའི་ལོ་མ་དང་འདྲ་བར་འདར་འགུལ་བྱེད་པའི་ལག་པར་འོ་
ཡང་ཡང་བྱས།

མཱ་ལེའི་སྨྱོན་པ།

༡༩༡༢ལོའི་ཟླ༣པར་ནཱ་པུ་ལི་སིའི་གྲུ་ཁར། རི་བོའི་གཏོས་དང་མཉམ་པའི་རྒྱང་བསྐྱོད་
འགྲུལ་སྐྱེལ་གྲུ་གཟིངས་ཤིག་ལས་ཚོང་ཟོང་འབོག་བཞིན་པའི་སྒང་ལ། ཡ་མཚན་ཞིང་
བཀྲ་མི་ཤིས་པའི་དོན་དག་ཅིག་བྱུང་སོང་། ཚགས་པར་ཁང་སོ་སོས་གནས་ཚུལ་དེ་སྒྲོག་
སྤེལ་མང་པོ་བྱས་ཤིང་། ཚང་མས་གང་འདོད་དུ་མེད་པ་ཡོད་པ་དང་། ཡོད་པ་མེད་པར་སྒྲོ་
བཏགས་ནས་གསང་བ་ལྐོག་གྱུར་ཞིག་ཏུ་གྱུར་འདུག ང་ཡང “རྒྱ་མཚོ ” རྟགས་ཅན་
གྱི་འཁོར་གྲུ་སྟེང་གི་འགྲུལ་བ་ཡིན་མོད། འགྲུལ་བ་གཞན་པ་ནང་བཞིན་ཡ་མཚན་པའི་
དོན་དག་དེའི་བརྒྱུད་རིམ་དངོས་སུ་མ་མཐོང་། རྒྱུ་མཚན་ནི་དོན་རྐྱེན་དེ་ནི་མཚན་གུང་
ལ་འཁོར་གྲུར་རྡོ་སོལ་ལྡུག་པ་དང་ཚོང་ཟོང་འབོག་པའི་སྐབས་ལ་ཁེལ་འདུག་པས། ང་ཚོ་
འུར་སྒྲ་གྲག་པར་གཡོལ་ཕྱིར། ཚང་མ་འཁོར་གྲུ་ལས་བབས་ཏེ་འགྲམ་ངོགས་ཀྱི་ཇ་ཁང་
ངམ་གློག་བརྙན་ཁང་དུ་དུས་ཚོད་བསྐྱལ་དུ་སོང་བ་ཡིན། དེ་ལྟར་ཡིན་ནའང་། ངས་ནམ་
ཡང་འདི་ལྟར་འདོད་དེ། སྐབས་དེར་ངས་ཚོགས་སུ་མ་བསྒྲགས་པའི་ཚོད་དཔག་འགའ་
རེས་གོ་ན་སྐྱི་གཡའ་བའི་དོན་རྐྱེན་དེ་དཀར་འདོན་བྱེད་ཐུབ་པ་མ་ཟད། དེང་དུས་ལོ་ཟླ་
མང་པོ་འགོར་སོང་མོད། འོན་ཀྱང་། ངས་སྐབས་དེའི་བྲང་ཁོག་ཡོངས་སུ་བསྟན་པའི་ཁ་
བརྡའི་རྒྱུ་ཆ་བཀོལ་ཆོག ཐེངས་འདིའི་ཁ་བརྡ་ཐད་ཀར་ཡ་མཚན་པའི་དོན་རྐྱེད་དེའི་
ཡར་སྔོན་དུ་བྱས་པ་ཡིན།
ང “ རྒྱ་མཚོ ” རྟགས་ཅན་གྱི་འཁོར་གྲུར་བསྡད་ནས་ཕྱིར་ཡོབ་གླིང་ལ་འགྲོ་རྩིས་ཡོད།
ང་རང་རྗར་ཀཱི་དའི་མཚོ་གྲུའི་ཚབ་ཚུགས་ས་གནས་སུ་སོང་ནས་འཛིན་བྱང་མངག་ཉོ་
བྱེད་དུས། ལས་དོན་སྒྲུབ་མཁན་དེས་ཕྲག་པ་འགུལ་ཙམ་གྱིས་བཙོངས་ཚར་བའི་རྣམ་
འགྱུར་བསྟན། ཁོས་ང་ལ་འདུག་གནས་གཅིག་འཇོག་ཐུབ་མིན་མི་ཤེས་ཏེ། ད་ལྟ་ཏག་ཏག་
ཆར་དུས་ཀྱི་སྔོན་ལ་ཁེལ་ཡོད། གྲུའི་སྟེང་གི་འཛིན་བྱང་རྣམ་ཀུན་ཨོ་སི་ཁྲུ་ལི་ཡ་ནས་
གཅིག་ཀྱང་མ་ལྷག་པར་ཉོས་ཚར་འགྲོ་བ་རེད། ཁོས་སྔོན་ལ་སིང་ག་ཕོར་ནས་གློག་འཕྲིན་
བཏང་འོང་བར་བསྒུག་དགོས། ངའི་སེམས་བདེ་བ་ཞིག་ལ། ཁོས་ཉིན་གཉིས་པར་ང་ལ
བརྡ་བརྒྱབ་པ་ལྟར་ན། ང་ལ་འདུག་གནས་ཤིག་བསྐྱུར་ཆོག་ཅེས་པ་དེ་རེད། དེ་ལོས་ཡིན།
འདི་ནི་དེ་ཙམ་སྐྱིད་རྒྱུ་མེད་པའི་འདུག་གནས་ཤིག་སྟེ། པང་གཅལ་གྱི་འོག་ཏུ་ཡོད་པ་མ་
ཟད། གྲུའི་དཀྱིལ་དུ་ཁེལ་འདུག ང་རང་ཡུལ་ལ་འགྲོ་འདོད་ཀྱི་སེམས་པ་རྟ་ཕོ་གཤོག་
ཐོགས་དང་འདྲ་བས། ངས་ཡིད་གཉིས་ཐེ་ཚོམ་མ་ཟོས་པར། འདུག་གནས་དེ་ང་ལ་བསྐྱུར་
དུ་བཅུག་པ་ཡིན།
ལས་དོན་སྒྲུབ་མཁན་དེས་ང་ལ་བཤད་པའི་གནས་ཚུལ་བདེན་པར་སྣང་སྟེ། གྲུའི་
ནང་ཧ་ཅང་འཚང་ཁ་ཆེ་ཞིང་འདུག་གནས་བཙོག་པོ་རེད། དེ་ནི་རྒྱ་ཆུང་ཞིང་ཁྱོན་དོག་
པའི་རླངས་སྐུལ་འཕྲུལ་འཁོར་དང་ཐག་ཉེ་བའི་གྲུ་བཞི་དབྱིབས་ཀྱི་ཟུར་ཞིག་རེད། སྒེའུ་
ཁུང་གོར་གོར་ཞིག་ལས་འོད་གཉོམ་པོ་ཞིག་འཕྲོས་འོང་ལ། སྦགས་བཙོག་གི་མཁའ་
དབུགས་ཁྲོད་དུ་སྣུམ་དྲི་དང་རུལ་དྲི་འདྲེས་པའི་དྲི་ངན་སྐྱུག་མེར་བ་ཞིག་ཀྱང་འཐུལ་
འོང་། གློག་སྒུལ་རླུང་གཡབ་དེ་ནི་སྨྱོ་ཆུ་འཐུང་བའི་ལྕགས་ཀྱི་ཕ་ཝང་ནང་བཞིན་མགོ་
ཐོག་ནས་འུར་འུར་འཁོར་བ་དང་། དུས་ཚོད་སྐར་ཆ་གཅིག་ལའང་དེར་གཡོལ་ཐབས་
བྲལ། རྐང་འོག་ཏུ་འཕྲུལ་འཁོར་གྱིས་ཀི་ཏ་ཀི་ཏ་ཞེས་པའི་སྒྲ་བསྟུད་མར་བསྒྲགས་ཡོང་
བ་དེ། རྡོ་སོལ་སྐྱེལ་བའི་ལས་བཟོ་པ་ཞིག་དབུགས་ཧལ་གྱིན་སྐད་ཅིག་ཙམ་ཡང་མི་སྡོད་
པར་རིགས་གཅིག་པའི་སྐས་ཐེམ་ཞིག་ལ་འཛེག་པ་དང་གཉིས་སུ་མ་མཆིས། མགོ་ཐོག་
ཏུ་པང་གཅལ་སྟེང་འཆམ་འཆམ་བྱེད་པ་དང་ཡར་མར་འགྲོ་བའི་རྡོག་སྒྲ་ཉ་ཉོར་གྲགས་
ཡོང་། ངས་ཀོ་སྒམ་དེ་ཕྲེད་ཐག་སྐྱ་བོས་གྲུབ་པའི་བརླན་ཞིང་སྐྱུར་བའི་དུར་ས་དེར་
བརྫངས་རྗེས། དེ་མུར་མགྱོགས་མྱུར་གྱིས་ཕྱིར་པང་གཅལ་སྟེང་ལ་སོང་། སྐམ་སའི་ཁོངས་
ནས་ཐོན་པའི་བསིལ་འཇམ་གྱི་རླུང་བུ་མཚོ་ངོར་ལྡིང་། ང་རང་གྲུ་ཁང་ནས་ཡར་འགོས་
པ་ན། གཡུ་འབྲུག་རྟགས་ཅན་གྱི་དྲི་ཞིམ་རྔུབ་པ་བཞིན། བསིལ་ཞིང་འཇམ་པའི་དྭངས་
གཙང་གི་རླུང་བུ་ཐེངས་གཅིག་རྔུབ་པ་ཡིན།
ཡིན་ནའང་པང་གཅལ་སྟེང་དུ་འཚང་ཁ་དང་འདུ་འཛི་འཁྲུག ག་ས་གང་དུ་མིས་
བཀང་ཞིང་དལ་བྲེལ་མེད་པ། ཚོན་མདངས་སྣ་ལྔའི་གློག་འོད་འཕྲོ་བ། ཚང་མ་གྲུ་སྟེང་དུ་
སླེབས་ནས་ལས་ཀ་གང་ཡང་མེད་པས་ལོས་ཡིན། སྤྲོ་སྣང་འཕེལ་དྲགས་ཏེ་འགའ་རེས་ཁ་
བརྡ་བྱེད་ཅིང་། འགའ་རེ་ཡར་རྒྱུགས་མར་རྒྱུགས་བྱེད། བུད་མེད་ལང་ཤོར་དག་གིས་རྩེ་
དགོད་དང་དགའ་བ་སྟེར། མི་རྣམས་པང་གཅལ་གྱི་གུ་དོག་པའི་བགྲོད་ལམ་ནང་དུ་སྐོར་
གཡེང་བྱེད། མི་ཚོགས་སུ་འུར་སེང་ངེར་སྟོང་ལབ་རྒྱག པང་གཅལ་སྟེང་གི་རྐུབ་སྟེགས་
མདུན་དུ་འཚབ་འཚུབ་ངང་འཚང་ཁ་རྒྱག་བཞིན་འགྲོ། དེ་ནས་ཕྱིར་འཁོར་ཡོང་སྟེ་ཡང་
བསྐྱར་ཕྲད་པ་དང་། ཕན་ཚུན་ཕྲད་རྗེས་ཡང་ཕྱིར་འཁོར་ནས་འགྲོ་བ་རེད། ཅི་ཡིན་མི་
ཤེས་མོད་སྣང་ཚུལ་འདིས་ང་ལ་ཚོར་བ་སྐྱིད་པོ་ཞིག་ཡེ་ནས་མ་བྱིན། ངའི་མིག་ལམ་དུ་
ཁོར་ཡུག་གསར་བ་ཞིག་མངོན་བྱུང་། མཛེས་རིས་མང་པོ་ཞིག་མྱུར་བར་གཅིག་ཏུ་འདྲེས་
པ་ངའི་མིག་ལམ་དུ་གསལ་ལེར་ཤར། དེ་བས་ངས་སྔོན་ཏག་ཏག་ལ་མཐོང་བའི་དངོས་པོ་
རྣམས་སོ་སོར་དབྱེ་ཞིང་། གོ་རིམ་དག་བསྒྲིགས། ཡང་བསྐྱར་སྒྲིག་བཟོ་བྱས་མོད་ཀྱང་། གུ་
དོག་པའི་བགྲོད་ལམ་འདིར་སྐད་ཅིག་ཙམ་གྱི་ལྷིང་འཇགས་ཀྱང་མ་བྱུང་། དཔེ་ཆ་ངོས་
ཀྱི་ཡི་གེ་དང་མིང་ཚིག་གི་ཚོགས་ཀྱང་ཁ་བརྡའི་དབྱངས་འགྲོས་དང་བསྟུན་ནས། གམ་
ནས་འཁྱུག་འགྲོས་བྱེད་པའི་མིའི་གྲིབ་མ་བཞིན་རབ་རིབ་ཏུ་གྱུར། བཀག་འགོག་དང་ཐེ་
གཏོགས་གང་ཡང་མེད་ཅིང་རང་དགར་ཕར་འགྲོ་ཚུར་འོང་བྱེད་པའི་འཁོར་གྲུའི་བགྲོད་
ལམ་སྟེང་དུ་ཁུ་སིམ་མེར་གཅིག་པུར་སྡོད་བསམ་པ་ནི་མི་སྲིད་དོ། །
ཉིན་ཧྲིལ་བོ་གསུམ་གྱི་རིང་ལ། ངས་རང་གཅིག་པུ་ཁེར་རྐྱང་དུ་སྡོད་པར་ཚོད་ལྟ་
བྱས་ཤིང་། འུ་ཐུག་ཐབས་ཟད་ངང་མི་ཚོགས་དང་རྒྱ་མཚོ་ལ་བལྟས། ཡིན་ནའང་རྒྱ་མཚོ་
ནི་ཐོག་མཐའ་བར་གསུམ་དུ་རྣམ་པ་གཅིག་ཡིན་ཏེ། སྔོ་ཞིང་མཐའ་མེད་ལ་སྟོང་ལྷིང་ངེར་
སྣང་མོད། ནུབ་ཁའི་དུས་སུ། ལམ་སང་ཚོན་མདངས་སྣ་ལྔས་མཛེས་པའི་མཚམས་སྤྲིན་
གྱིས་བརྒྱན་པར་བྱེད། དུས་ཚོད་དོན་གཉིས་འགོར་བའི་རྗེས་སུ། གྲུ་ཐོག་གི་མི་དག་ཀྱང་
མིག་བྱང་དུ་སོང་ཡོད། ངོ་གདོང་རེ་རེ་ང་ལ་འདྲིས་ཤིང་ལོབས་པ་དང་། བུད་མེད་ཚོའི་
ཨག་སྒྲ་དང་དགོད་ཁ་སྐྱེན་པོས་ཀྱང་ང་ལ་སུན་སྣང་སློང་གིན་མེད། གམ་ན་ཡོད་པའི་
ཧོ་ལན་གྱི་དམག་དཔོན་གཉི་གའི་སྐད་ཅོར་དང་འཇུར་རྟའི་ཐག་སྒྲས་ཀྱང་ང་ལ་ཁོང་ཁྲོ་
སློང་གིན་མེད། འོ་ན་བྲོས་སོང་ན་བཟང་མོད། འོན་ཀྱང་གྲུ་ཁང་ནང་ངར་ཞིང་བརླན་ལ།
ཚོམས་ཆེན་ནང་དུའང་དབྱིན་ཇུའི་བུ་མོ་དག་གིས་ཤུགས་གང་ཡོད་ཀྱིས། ཁོ་མོ་ཚོའི་བྱང་
ཆ་མེད་པའི་ལག་རྩལ་གྱིས་རྣོ་སྦྲེང་སྟེང་གདངས་དབྱངས་རྣར་གཟན་པའི་སྒོར་གཞས་
སྦྲེང་བཞིན་འདུག བསྐྱུར་ཞོག ང་སེམས་ཐག་རྦད་བཅད་ཀྱིས་ཉིན་མཚན་གོ་ལྡོག་པར་
ཞུགས། ཕྱི་དྲོར་སླེབས་ཚེ་ཝུ་ཆང་ཤེལ་དམ་འགའ་རེ་འཐུངས་པས་ཐམ་ཐོམ་དུ་གྱུར་ཅིང་།
དེ་ནས་གྲུ་ཁང་དུ་འཛུལ་ནས་དགོང་ཟས་དང་བྲོ་ཚོགས་གྲོལ་རག་བར་དུ་གཉིད་པ་ཡིན།
ང་གཉིད་ལས་སད་དུས། ངའི་རོ་སྒམ་ལྟ་བུའི་གྲུ་ཁང་མུན་ནག་ཏུ་གྱུར་པས། དབུགས་
འབྱིན་རྔུབ་དཀའ་ཞིང་བཟོད་གླགས་མེད། ངས་རླུང་གཡབ་ཀྱི་གློག་སྒོ་སྔོན་ནས་གཏན་
ཟིན་པས། མཁའ་དབུགས་སྐྱུག་བྲོ་ཞིང་རླན་གཤེར་ལྡན་པ་རེད། མུར་གོང་ནི་མེ་འཇམ་
པོ་ཞིག་གིས་སྲེག་པ་དང་མཚུངས། ངའི་དྲན་པ་ཐོར་ནས་སྐར་ཆ་འགའ་འདས་རྗེས། ད་
གཟོད་ང་ས་གང་དུ་ཡོད་པ་དང་དུས་ཚོད་ག་ཚོད་ཡིན་པ་ཚོར་བྱུང་། གང་ལྟར་ནམ་གུང་
ཡོལ་ཟིན། རྒྱུ་མཚན་ནི་ངས་རོལ་དབྱངས་ཀྱི་སྒྲ་མི་ཐོས་ལ། མཚམས་མི་ཆད་པའི་རྡོག་སྒྲ་
ཡང་ཐོས་མི་ཐུབ་པ་ཡིན། འཕྲུལ་ཆས་ཁོ་ནས་སྒྲ་གྲག་གྱིན་ཡོད། ཉ་ཆེན་རྨིགས་པ་དང་
མཚུངས་པའི་སྙིང་ཁམས་སྒུལ་སྐྱོམ་བྱེད་ཅིང་། དབུགས་འཚང་བཞིན་ཙིར་སྒྲ་གྲག་པའི་
གྲུ་གཟུགས་འདི་མིག་གིས་མི་མཐོང་པའི་གནས་སུ་བསྐྱལ་འགྲོ།
ངས་ལག་མྱུལ་བྱེད་བཞིན་པང་གཅལ་སྟེང་འགོས། པང་གཅལ་སྟེང་མི་གཅིག་ཀྱང་
མེད། ངས་མགོ་དགྱེས་ནས་མུན་འཐིབས་པའི་དུ་ཁུང་མཐོན་པོ་དང་རྣམ་ཤེས་དང་འདྲ་
བའི་འོད་ལམ་ཙམ་ལམ་ཙམ་བྱེད་པའི་གྲུ་གཟིངས་ཀྱི་དར་ཤིང་ལ་བལྟས་པ་ན། ཁྱད་
མཚར་བའི་འོད་སྣང་ཞིག་གློ་བུར་དུ་ངའི་མིག་ལམ་དུ་འཕྲོས་བྱུང་། མཚན་མོའི་ནམ་
མཁའ་འོད་ཀྱིས་ཁེངས། འོན་ཀྱང་། མཁའ་དབྱིངས་སུ་དཀར་འོད་ཆེམ་ཆེམ་བྱེད་པའི་
སྐར་ཚོགས་དང་བསྡུར་ན། མཚན་མོའི་ནམ་མཁའ་མུན་པས་ཁེབས། དོན་ངོ་མར་དེ་ལྟར་
ག་ལ་ཡིན། མཁའ་རུ་འཚེར་བའི་འོད་དེ། ཕར་བལྟས་ན་མཁའ་མཐའི་ངང་དཀར་ལྟ་བུའི་
ཡོལ་བས་འོད་ཟེར་སྟོང་ལྡན་དེ་སྒྲིབ་པ་ལྟར་བྱས། བཀྲག་མདངས་ཕྱོགས་བཞིར་སྤྲོ་བའི་
སྐར་ཚོམས་ནི་སྐར་ཁུང་དང་སྲུབས་ཀ་དག་ལས་སྤྲོ་བ་བཞིན། གནས་དེ་ན་འཕྲོས་ཤིང་
སྨྲ་བསམ་བརྗོད་ལས་འདས་པའི་འོད་གསལ་ཞིག་ཡིན། ངས་མི་ཚེ་འདིར་མཚན་མོ་དེའི་
ནམ་མཁའ་ལྟ་བུ་སྔོ་ཞིང་དྭངས་བསིལ་ལྡན་པ་ཞིག་མཐོང་མ་མྱོང་། འོད་ཀྱི་ཐིགས་པ་སྐར་
ཚོགས་ལས་ཐུར་དུ་ཟགས་པ་དང་། ལྐོག་གྱུར་དཔོག་དཀའི་གནམ་གུར་གྱི་ཟབ་ས་ནས་
འབར་བཞིན་པ་དང་འདྲ། འཁོར་གྲུའི་འདབས་མཐར་ཚོན་རྩི་དཀར་པོ་བྱུགས་ཡོད་པས།
ཟླ་འོད་འཚེར་བ་ལས། ཤུར་མ་ངང་སྒྲོ་མ་དང་འདྲ་བའི་ཚོས་གཞི་ནག་པོའི་མཚོ་ངོས་སུ་
མངོན་པར་གསལ་བྱུང༌། གྲུ་འདོགས་ས་དང་གྲུ་ཡོལ་དག་ཡོད་ཚད་ཞེང་ཆུང་ཞིང་གུ་དོག
གྲུ་ག་དང་ཟུར་ཡོད་ཚད་བསིལ་ཟེར་གྱིས་ཁེངས་པའི་འོད་དཀར་ལ་འཐིམས། དར་ཤིང་
སྟེང་གི་གློག་སྒྲོན་དང་། དེ་ལས་མཐོ་བའི་རྒྱང་གཟིགས་སྟེགས་བུའི་སྒེའུ་ཁུང་གོར་མོ་ཡོད
ཚད་ནམ་མཁའི་མཐོངས་དབྱིངས་སུ་དཔྱངས་པ་དང་འདྲ། མི་ཡུལ་འདིར་གསལ་ལ་མི་
གསལ་བའི་སྐར་མའི་ཚོགས་ནམ་མཁར་འོད་སྟོང་འབར་བའི་སྐར་ཚོམས་ཀྱི་གསེང་དུ་
འདྲེས་ཡོད།
ཁྱད་མཚར་ལྡན་པའི་ལྷོ་རྒྱ་གྲམ་སྐར་ཚོམས་དེ་ངའི་མགོ་ཐོག་ཏུ་གནས། ཕལ་ཆེར་
མིག་ལ་འོད་ཆེམ་ཆེམ་བྱེད་པའི་རྡོ་རྗེ་ཕ་ལམ་གྱི་མཛེར་མ་མཐའ་བྲལ་མཁའ་དབྱིངས་སུ་
བརྡབས་པ་དང་མཚུངས། མཁའ་དབྱིངས་སུ་དལ་བུར་འཕྱོ་བར་བྱེད། དོན་ངོ་མར་མཚོ་
གྲུ་གཡོ་སྐྱོམ་བྱས་པ་ཡིན། ཆུར་གཡེང་བའི་མི་བོ་ཆེ་ལྷོད་ཀྱིས་འགུལ་གྱིན། དབུགས་ལེན་
གྱིན། ཡར་བུད་ཅིང་མར་ལ་ནུབ་ཀྱིན་རྦ་རླབས་སྔོན་མོ་གཏོར་ནས་མདུན་དུ་བསྐྱོད། ང་
ལངས་ནས་མགོ་བོ་དགྱེས་ཏེ་ལྟ་དུས། ཚོར་སྣང་ལ་ཁྲུས་བྱེད་པ་འདྲ། དྲོད་འཇམ་གྱི་ཁྲུས་
ཆུ་མགོ་ནས་ཐུར་དུ་བཞུར། འོན་ཏེ་འདི་ཆུ་མིན་པར་བསིལ་ཟེར་ཡིན། དཀར་ལ་འཇམ་
པའི་ཟླ་འོད་ཀྱིས་ངའི་ལག་ཟུང་བཀྲུས། འཇམ་མཉེན་ངང་ངའི་ཕྲག་པ་དང་མགོ་བོ་
བརླན་པར་བྱེད། ཕལ་ཆེར་ངའི་སྙིང་ཁུང་ཡོངས་སུ་སིམ་སོང་། རྒྱུ་མཚན་ནི་ངའི་འདོད་
པ་གློ་བུར་ཡལ་བ་དང་། བློ་གྲོས་གསལ་ཞིང་རྣམ་རིག་དྭངས་མོར་གྱུར། ང་རང་བག་ལ་ཞ་
བཞིན་དབུགས་འབྱིན་རྔུབ་དང་། ཁ་སྒོར་གློ་བུར་དུ་བཏུང་བ་བསིལ་མོ་གཏད་འོང་བར་
སྙམ་ཡང་། དེ་ནི་མཁའ་དབུགས་ཏེ། ཤིང་ཏོག་གི་དྲི་བསུང་དང་རྒྱང་རིང་གླིང་ཕྲན་གྱི་
དྲི་ངད། འཇམ་མཉེན་དང་དྭངས་གཙང་སོགས་ཁྱེར་ཡོད་པས། སྐྱེ་བོ་ཀུན་བཟི་བར་བྱེད།
ང་རང་གྲུར་བསྡད་པ་ནས་བཟུང་། ཐོག་དང་པོར་བླ་ན་མེད་པའི་རྨི་ལམ་གྱི་བདེ་ཚོར་
དང་སྐྱིད་སྣང་ཞིག་ལ་རོལ་སོང་། ངའི་ལུས་ཀྱི་ཕུང་པོ་ངའི་མཐའ་འཁོར་གྱི་ཞི་འཇམ་ལ་
བསྟིམ་རྒྱུ་དེ་ཡིན། ང་གན་རྐྱལ་དུ་བསྣར་ནས། མིག་གིས་འདྲ་གཟུགས་ཡི་གེ་དཀར་པོ་
དེར་གྱེན་ལྟ་བྱེད་འདོད། འོན་ཀྱང་རྐུབ་སྟེགས་རྒྱབ་རིང་དང་འབོལ་ཁྲི་ཚང་མ་སྤོས་སོང་།
ཁྱོན་ཡངས་པའི་འཆམ་འཆམ་བྱེད་ས་གྲུ་གཟིངས་ཀྱི་པང་གཅལ་འདིར་མི་ལ་དབང་བའི་
ངལ་གསོ་དང་བསམ་གཞིག་བྱེད་སའི་གནས་གཅིག་ཀྱང་རྙེད་མི་ཐུབ།
དེ་ནས་ངས་བསམ་བློ་སྐོར་གྱིན་སྔུན་ལ་སོང་། རིམ་གྱིས་འཁོར་གྲུའི་མདུན་དུ་སླེབས་
པ་ན། འོད་ཟེར་ཧ་ལམ་ཇེ་དྲག་ནས་ཇེ་དྲག་ཏུ་སོང་སྟེ་དངོས་པོ་རེ་རེའི་སྟེང་ནས་ངའི་
ཕྱོགས་སུ་སྤྲོས་པས། ངའི་མིག་ཟུང་དག་ལས་མེ་སྟག་འཕྲོ་བར་བྱེད། དཀར་གསལ་མིག་
ལ་འཚེར་བའི་སྐར་མའི་འོད་འདིས་དངོས་གནས་ང་རང་སྡུག་པོ་བཟོས་པས། ང་རང་འོད་
མདངས་འདིར་གཡོལ་ཐུབ་པའི་གཞའ་ས་ཞིག་བཙལ་ནས། རྩྭ་གདན་ཞིག་གི་སྟེང་གན་
རྐྱལ་དུ་བསྣར་ནས་བསྡད་ན་བསམས། དེ་ནི་ངའི་སྟེང་ཕྱོགས་སུ་གནས་ཤིང་། ངའི་ཉེ་
འགྲམ་གྱི་དངོས་པོའི་སྟེང་འཕྲོས་ཙམ་བྱེད་པ་ལས། ང་རང་མུན་ཁང་ལས་ཕྱི་རོལ་གྱི་ཡུལ་
ལྗོངས་ལ་རྒྱང་ལྟ་བྱེད་པ་ལྟར་ཡིན་དགོས། མཇུག་མཐར་ངས་གོམ་འགྲོས་འཁྱར་འཁྱོར་
ངང་སྐུད་ལྕགས་དེ་བསྐོར་ནས་གནའ་བོའི་སྲོག་ཆགས་ཀྱི་འགྱུར་རྡོའི་ཉེ་སར་སོང་། ལུས་
པོ་སྒུར་ནས་མར་ལ་བལྟས་པ་ན་གྲུ་མགོ་མུན་སྟུག་པོའི་ནང་དུ་སྐྱོད་བཞིན་མཆིས། ཆུ་ངོས་
སུ་འཕྲོས་པའི་ཟླ་འོད་ཕྱོགས་གཉིས་སུ་གྱེས་ནས་ལྦུ་བ་འཕྱུར་བཞིན་ཡོད། ལྕགས་གཤོལ་
གྱིས་ཤུགས་ཅི་ཡོད་ཀྱིས་ལང་ལོང་འཕྱུར་བའི་སྒང་གཤོང་འདི་ནས་ལངས་འཇགས་བྱེད།
ངས་སྣང་ཚོར་ཞིག་ལ་གཞན་དབང་དུ་བཅུག་པའི་གཞི་རྒྱུའི་སྡུག་བསྔལ་དང་། མིག་ལ་
འཚེར་བའི་རྩེད་མོའི་ཁྲོད་ཀྱི་འཇིག་རྟེན་འདིའི་ཟིལ་ཤུགས་ལ་དགའ་ཚོར་སྐྱེས་བྱུང་།
མིག་མདུན་གྱི་ལྟད་མོས་ཡིད་དབང་འཕྲོག་པས། དུས་ཚོད་ཡོལ་སོང་བའང་བརྗེད་པ་རེད།
ང་འདི་ལྟར་ལངས་ནས་ཆུ་ཚོད་གཅིག་འགོར་སོང་བ་ཡིན་ནམ། ཡང་ན་སྐར་ཆ་འགའ་
ཙམ་ལས་འགོར་མེད། འཁོར་གྲུ་ནི་འགུལ་སླེ་ཆེན་པོ་ཞིག་དང་འདྲ་བར། ང་རང་མཚམས་
ཚིགས་མེད་པར་ཡོམ་སྒུལ་བྱས་པས། ང་ལ་ཆུ་ཚོད་ཀྱི་འགོར་འགྱངས་བརྗེད་དུ་བཅུག་
པ་རེད། ཁོ་བོར་ངལ་དུབ་ཀྱི་ཚོར་བ་ཞིག་སྐྱེས་ཤིང་། ཞིབ་ཏུ་བསམ་ན་དེ་ནི་སྤྲོ་སྣང་ཞིག་
ཡིན་ཡང་འདོད། ང་རང་གཉིད་ནས་རྨི་ལམ་ལ་ཞུགས་ན་འདོད། ཡིན་ན་ཡང་། རྫུ་འཕྲུལ་
སྟོང་གིས་ཕྱུག་པའི་གནས་འདི་དང་ཁ་བྲལ་ནས་ང་རང་གི་རོ་སྒམ་དུའང་འགྲོ་མི་འདོད།
ཁོ་བོས་རང་རྟོགས་མ་ཡིན་པར་རྐང་བས་འོག་ཞོལ་གྱི་སྐུད་ལྕགས་ལ་བསྣུན་པ་དང་། མིག་
ཟུང་དམ་པོར་ཟུམ་ནའང་མུན་ནག་གི་འཇིག་རྟེན་ཞིག་མ་ཡིན་ཏེ། རྒྱུ་མཚན་ནི་དངུལ་
མདངས་འཚེར་བའི་བསིལ་ཟེར་ངའི་མིག་དང་ལུས་སྟེང་དུ་སྤྲོས་པ་རེད། ངའི་ཚོར་སྣང་
དུ་འོག་ཞོལ་གྱི་མཚོ་ཆུས་སྒྲ་ཡང་མོ་འདོན་པ་དང་། མགོ་ཐོག་ཏུ་འཇིག་རྟེན་འདིའི་དཀར་
གསལ་ཟླ་འོད་ཀྱིས་གོ་དཀའ་བའི་སྒྲ་དབྱངས་ཤིག་གཏོང་། སྒྲ་འདི་རིམ་བཞིན་ངའི་ཁྲག་
རྩའི་ནང་ཞུགས་པས། ང་རང་གནས་པའི་འདུ་ཤེས་ཁེགས་པ་དང་། དབུགས་འབྱིན་རྔུབ་
བྱེད་པ་འདི་ང་རང་གིས་བྱས་པ་ཡིན་ནམ། ཡང་ན་རྒྱང་རིང་ནས་བརྡབས་པའི་འཁོར་གྲུའི་
སྲོག་སྙིང་གི་སྒྲ་སྒྲོགས་ཡིན་པར་ཐེ་ཚོམ་དུ་གྱུར། ང་རང་རླབས་ཕྲེང་ལ་འགྲོགས་ནས་བསྐྱོད་
ཅིང་། རིམ་གྱིས་རིམ་གྱིས་ནམ་གུང་གི་གྲག་སྒྲ་འཁྲུག་པོའི་ཁྲོད་འཕྲུལ་སྣང་ལ་སྐུལ།
ངའི་ལུས་པོར་གཏུགས་འདུག་པའི་མི་དེས་སྐམ་ལུ་ཡང་མོ་ཞིག་བརྒྱབ་པར། ང་
རང་ཧད་སེ་བཏང་། ང་ཧ་ལམ་རྨི་ལམ་གྱི་ཞིང་ཁམས་འགྲིམས་འདུག་པ་ལ། ད་ནི་དབང་
མེད་དུ་དཀྲོགས་སོང་། ཡར་སྔོན་ངས་ཐོག་མཐའ་བར་གསུམ་དུ་མིག་ཟུང་དམ་པོར་ཟུམ་
བསྡད། ད་ནི་མིག་ཕྱེ་ནས་ཕྱོགས་བཞིར་བལྟས་པར། མིག་སྔུན་གྱི་འོད་དཀར་འདིས་མིག་
ལ་གཙེས་ནས་ཅི་ཡང་མི་མཐོང་བར་བྱེད། ངའི་ཁ་གཏད་ཀྱི་འཁོར་གྲུའི་ལྡེབས་ལོགས་
ཀྱི་མུན་ནག་ནང་དངོས་པོ་གང་ཞིག་ལམ་སེ་ལམ་སེ་བྱེད་པ་དེ། ཤེལ་མིག་གི་འོད་ལྡོག་
འཕྲོས་བྱས་པ་དང་མཚུངས་ལ། ཧ་ཅང་སྒོར་བའི་མེ་སྟག་ཅིག་འཁྱུག་ཙམ་འཁྱུག་ཙམ་བྱེད།
ཞིབ་མོར་བལྟས་ཚེ་གང་ཟ་ཞིག་ཡིན་འདུག ཁོ་བོ་མར་ཙོག་སྟེ། ལྦུ་བ་འབུམ་ཕྲག་གཏོར་
བའི་གྲུ་མགོར་ལྟ་ཙམ་བྱས་རྗེས། མགོ་དགྱེས་ནས་ལྷོ་རྒྱ་གྲམ་སྐར་ཚོམས་ལ་བལྟས། དུས་དེར་
ངའི་འགྲམ་གྱི་མི་དེ་མཐོང་མ་བྱུང་། ཕལ་ཆེར་ཁོ་རང་ཅུང་ཙམ་ཡང་མི་འགུལ་བར་འདི་
ནས་བསྡད་ཡོད་པ་རེད། ངའི་རྣམ་རིག་རྡབ་རྡིབ་ཏུ་གྱུར་ཅིང་། རང་དབང་མེད་པར་འཇར་
མན་སྐད་ཀྱིས “དགོངས་པ་མ་ཚོམ།” ཞེས་བཤད་པར། “འོ། གང་ནས་”
ཞེས་མི་ཞིག་གིས་མུན་ནག་ནང་འཇར་མན་སྐད་ཀྱིས་ལན་བཏབ་བྱུང་།
མུན་ནག་ནང་མི་ཞིག་དང་གྲག་འགུལ་མེད་པར་མཉམ་དུ་ཕན་ཚུན་ལ་དམ་པོར་
གླན་ནས་བསྡད་ཀྱང་། ཁོ་མཐོང་མི་ཐུབ་པ་རེད། ཚུལ་འདི་ཅི་འདྲའི་ཡ་མཚན་ཞིང་སྐྲག་
སྙིང་འོང་བ་ཞིག་ཡིན་པ་ངས་དཔེ་འཇོག་ས་མི་རྙེད། ང་ལ་རང་དབང་མེད་པར་ཚོར་བ་
ཞིག་སྐྱེས་པ་ནི། ཕལ་ཆེར་ངས་ཁོ་ལ་ཅེར་ཡོད་པ་བཞིན་དུ་མི་འདིས་ཀྱང་ང་ལ་ཅེར་
འདུག་པ་འདྲ། ཡིན་ན་ཡང་ང་ཚོའི་མགོ་ཐོག་ཏུ་བསིལ་ཟེར་ལྷུག་པོར་བྱོ་བའི་ཟླ་འོད་རབ་
ཏུ་གསལ། མུན་ནག་ནང་གི་ཕ་རོལ་བའི་རགས་དབྱིབས་ཙམ་ལས། སུས་ཀྱང་གསལ་བོར་
མཐོང་དཀའ། སྐབས་དེར་ཁོའི་དབུགས་གཏོང་ལེན་གྱི་སྒྲ་དང་། དུ་བ་འཐེན་པའི་སིར་སྒྲ་
དག་ཐོས་བྱུང་།
འདི་ལྟ་བུའི་ཁུ་སིམ་བཟོད་དཀའ་བ་རེད། ལམ་སང་ཡར་ལངས་ནས་སོང་ན་འདོད།
ཡིན་ནའང་དེ་ནི་རྩུབ་སྤྱོད་དང་འདོ་མེད་དུ་ཐལ་བས། འུ་ཐུག་པའི་ངས་དུ་བ་རྐང་གཅིག
ཕྱིར་བླངས་ཤིང་། ཚག་སྒྲའི་འོད་ཀྱིས་གུ་དོག་པའི་བར་སྣང་འདི་དུས་ཚོད་སྐར་ཆ་འགའ་
ཤས་ལ་གསལ་ལྷང་ངེར་བཏང་བར། ངས་ཤེལ་མིག་དེའི་ཕག་ནས་ངོ་གདོང་ཆ་མེད་ཅིག་
མཐོང་བྱུང་། བཟའ་བཏུང་ལ་རོལ་སྐབས་དང་ཡང་ན་འཆམ་འཆམ་བྱེད་སྐབས་གང་གི་དུས་
སུའང་། ངས་གྲུ་ཐོག་འདི་ནས་མི་འདི་མཐོང་མ་མྱོང་། གློ་བུར་བའི་མེ་འོད་ཀྱིས་ངའི་མིག་
ལ་གཙེས་པ་ཡིན་ནམ། ཡང་ན་འཕྲུལ་སྣང་ཤར་བ་ཡིན། ཁོའི་ངོ་གདོང་ཡ་མ་ཟུང་དུ་སྣང་
ཞིང་། ཕར་བལྟས་ན་ནག་ཅིང་འཇིགས་སུ་རུང་བས། མི་ཞིག་གི་གདོང་དང་མི་འདྲ་བ་རེད།
ངས་མི་དེའི་ཁ་སྣ་ལ་གསལ་བོ་ཞིག་ལྟ་ལོང་མ་བྱིན་པར། སྐད་ཅིག་ལ་གསལ་བའི་ངོ་གདོང་
དེ་མུན་ནག་གིས་རུབ་སོང་བས། ངས་དབྱིབས་རིས་ཙམ་ལས་མཐོང་མ་ཐུབ། ནག་རོག་
གེར་མུན་ནག་ནང་ཡིབ་འདུག མཚམས་ལམ་རེར་གང་ཟའི་མེ་གོར་གྱི་འོད་བར་སྣང་ལ་
མཆེད་པ་མཐོང་། སུས་ཀྱང་སྐད་ཆ་མི་བཤད། ལྷིང་འཇགས་འདི་ཐིག་དམར་སྟེང་གི་མཁའ་
དབུགས་དང་མཚུངས་པར་བཟོད་དཀའ་ཞིང་སུན་སྣང་སྟེར་བ་ཞིག་རེད།
ངས་བསྲན་མ་ཐུབ་པར་ཡར་ལངས་ནས། འཛེམ་དོགས་ངང“དགོང་མོ་བདེ་གནང”
ཞེས་བཤད་པར།
“དགོང་མོ་བདེ་གནང” ཞེས་མུན་ནག་ནང་ལན་བཏབ་བྱུང་། སྐད་འགག་ཅིང་
དྲག་པ་ཧ་ལམ་མགྲིན་པའི་ནང་བཙའ་ཆགས་པ་འདྲ།
ང་ཐོགས་བརྡབ་བྱེད་ཀྱིན་སྐུད་ལྕགས་བརྒྱུད་ཅིང་། ཤིང་གི་ཀ་བ་བསྐོར་ནས་ཤུགས
ཡོད་ཚད་བཏོན་ནས་མདུན་དུ་སོང་། ངའི་རྒྱབ་ཕྱོགས་སུ་འཚུབ་བྲེལ་ཆེ་བའི་གོམ་སྒྲ་ཞིག་
གྲག་འོང་། ད་ཅིའི་འདུག་གྲོགས་ཚུར་ཡོང་གིན་འདུག ངས་རང་དབང་མེད་པར་གོམ་
མཚམས་བཞག ཁོ་ངའི་ཉེ་སར་མི་གཏུགས་པ་རེད། ངས་མུན་ནག་བརྟོལ་ནས་ཁོའི་གོམ་
པའི་བགྲོད་སྟངས་ལས་ཁོའི་སེམས་ནང་གི་འཇིགས་སྣང་དང་ཡི་མུག་ཚོར་མྱོང་བྱེད་ཐུབ།
“དགོངས་པ་མ་ཚོམ།”ཁོས་བྲེལ་འཚུབ་ངང“ངས་དོན་དག་ཅིག་ཁྱོད་ལ་ཞུ་བ་བྱེད་
དགོས་ཁོ་ལྕེ་ལྐུགས་པར་གྱུར། རེ་ཞིག་འུ་ཐུག་སྟེ་མུ་མཐུད་དེ་བཤད་
མི་ཐུབ་པར་ང་རང་གི་སྟབས་ཀྱིས་སྒེར་གྱི་རྒྱུ་རྐྱེན་ཤ་སྟག་ཡིན། ད་གཟོད་འདི་ནས་
སྦས་བསྡད་པ་ཡིད་སྐྱོ་བའི་དོན་དག་ཅིག་ངས་གྲུ་ཐོག་གི་མི་
འགྲོ་འོང་བྱེད་པར་གཡོལ་བ་ངས་ཁྱོད་ལ་བཤད་པ་མིན་ནང་དོན་དེ་མིན། དེ་
མིན་ངས་ཁྱོད་ལ་ཞུ་བ་བྱེད་ཁྱོད་ཀྱིས་ང་འདི་ནས་མཐོང་སོང་བ་གྲུ་ཐོག་གི་
མི་སུ་ལའང་མ་བཤད། ངས་ཁྱོད་ལ་ཐུགས་རྗེ་ཆེ་ཞུ་ཚང་མ་སྒེར་གྱི་དབང་གིས་
ཡིན། འདི་དུས་ཁོ་བོ་དང་གཞན་པ་འགྲོ་འོང་བྱེད་པར་བཀག་འགོག་བྱས་རེད་
ཡ་ཡིན་ནའང་གལ་སྲིད་ཁྱོད་ཀྱིས་ཉེ་འགྲམ་གྱི་མིར་བཤད་པ་ཡིན་ན་མི་
ལ་ལས་མཚན་མོར་འདི་ནས་སྒུག་བསྡད་ན་ང་སྡུག་ལ་གཏོད་སྲིད་ང་
སྐད་ཆ་བཤད་ནས་མཚམས་འདིར་སླེབས་ཚེ་འགགས་སོང་བ་རེད། ངས་མྱུར་བར་ཁོ་ཐེ་
ཚོམ་མེད་པར་བཟོས་ནས། ཁོའི་རེ་འདོད་སྐོང་རྒྱུ་ཁག་ཐེག་བྱས། ང་ཚོ་ལག་འཇུ་བྱས། ང་
རང་གི་གྲུ་ཁང་ནང་ཕྱིར་ཡོང་བ་དང་། ཐམ་མེ་ཐོམ་མེར་གཉིད་དུ་ཞུགས་ཤིང་། ངོ་མཚར་
ཞིང་སྐྱི་གཡའ་བའི་རྨི་ལམ་རྫབ་རྫོབ་ཅིག་རྨིས་སོང༌།
ངས་དམ་བཅའ་བརྩི་སྲུང་བྱས་ཏེ། གྲུ་ཐོག་གི་མི་སུ་ལའང་གློ་བུར་བའི་ཐུག་འཕྲད་
འདི་མ་བཤད་པ་ཡིན། སླུ་བྲིད་ཀྱི་ནུས་པ་ཞན་ནའང་། མཚོ་འགྲུལ་ལ་བསྐྱོད་པའི་ལམ་
བར་དུ། དོན་ཆུང་ངུ་ཞིག་སྟེ། དཔེར་ན་གནམ་སའི་འདྲེས་མཚམས་ནས་མངོན་པའི་
གཡོར་གྲུ་ཞིག་དང་། མཚོ་ངོས་སུ་མཆོང་ཡོང་བའི་མཚོ་ཕག་ཞིག གསར་དུ་རྙེད་པའི་ཕོ་
མོའི་བརྩེ་དུང་གི་ལོ་རྒྱུས་ཤིག སྒྱུ་རྩལ་གྲུབ་ཆ་ཞན་པའི་དགོད་གཏམ་ཞིག་བཅས་གང་
ཡིན་ཡང་དོན་རྐྱེན་ཆེན་པོ་ཞིག་ཏུ་འགྱུར་སྲིད། དུས་མཚུངས་སུ་ཡ་མཚན་ལ་དགའ་བའི་
སེམས་པས་ང་ལ་མནར་གཅོད་གཏོང་གིན་འདུག་སྟེ། ངས་རྒྱུན་ལྡན་མིན་པའི་འགྲུལ་བ་
འདིའི་དོན་དག་མང་ཙམ་ཤེས་ཐུབ་པར་ཀླད་པ་འགུལ་བ་ཡིན། འགྲུལ་བའི་མིང་ཐོ་མགོ་
རྔ་མེད་པར་བསློགས་ཏེ། ཧ་ལམ་ཁོའི་མིང་འདི་ཡིན་སྙམ་པ་ཞིག་བཙལ་བ་ཡིན། ངས་གྲུ་
ཐོག་གི་འགྲུལ་བར་ཞིབ་ཏུ་བརྟག་ནས། ཁོ་དང་འབྲེལ་བ་ཡོད་མེད་ལ་བལྟས། ཉིན་ཧྲིལ་
བོར་བྲེལ་ཟིང་གིས་འཁྱོལ་དཀའ། མ་གཞིར་ངས་མཚན་མོ་སླེབས་པར་སྒུག་པ་དང་། ཁོར་
ཡང་བསྐྱར་འཕྲད་ཐུབ་མིན་ལ་རེ་བ་བྱས། ལྐོག་གྱུར་གྱི་སེམས་ཁམས་སྣང་ཚུལ་དེར་དུས་
ནམ་ཡང་འགུགས་ཤུགས་ཆེན་པོ་ཡོད་དེ། གང་དུ་བསྡད་ཀྱང་བདེར་འབབ་མི་ཐུབ། ཅི་
བྱས་ཀྱང་བྱ་དངོས་ཀྱི་ནང་གི་འབྲེལ་བ་གཏོགས་འདོད། འདི་ལྟ་བུའི་འདོད་རེ་ཡིས་ངའི་
ཟུངས་ཁྲག་དྲག་ཏུ་རྒྱུ་བར་བྱེད། ངས་མི་ཡ་མཚན་དེ་མཐོང་ཙམ་ན། ཁོ་ལ་རྒྱུས་ལོན་བྱེད་
འདོད་པའི་སེམས་འདུན་དྲག་པོ་ཞིག་འཕྱུར་ཡོང་ནའང་ཐང་། སེམས་འདུན་དེ་ནི་བུད་
མེད་ཙིག་བདག་གིར་འཛིན་བསམ་པ་དང་ཁྱད་པར་ཆེར་མེད། ཉིན་དཀར་དོན་སྙིང་
ཅི་ཡང་མེད་པར་སྟོང་ལྷང་ལྷང་ངང་ཕར་བསྐྱལ་ཟིན། ང་སྔ་མོ་ནས་མལ་ཁྲིར་འགོས་ཏེ་
གཉིད་པ་ཡིན། སེམས་ནང་གི་དོན་དེས་ང་རང་གཉིད་ལས་སློང་ཡང་སྲིད།
ངོ་མ་དེ་ལྟར་རེད། ང་རང་ཁ་སང་གི་དུས་ཚོད་དེར་གཉིད་ལས་སད་བྱུང་། དུས་ཚོད་
ཁབ་རིང་ཐུང་གསུམ་པོ་གཅིག་ཐོག་གཅིག་ལ་བརྩེགས་ནས་འོད་འཁོར་ལོའི་ཕྱི་ངོས་སུ།
འབྱིན་བཞིན་འདུག ང་རང་བྲེལ་འཚུབ་ངང་དབུགས་མི་ལོན་པའི་གྲུ་ཁང་ལས་ཕྱིར་
བུད་དེ། དེ་ལས་ཀྱང་འབྱིན་རྔུབ་དཀའ་བའི་མུན་ནག་ནང་དུ་སོང་།
སྐར་མའི་ཚོགས་ནི་མདང་ནུབ་དང་འདྲ་བར་འོད་མདངས་འཚེར། བར་སྣང་གང་
བའི་འོད་མདངས་ནམ་མཁའ་ཡོན་ནས་བྱོ་བ་བཞིན་འགུལ་ཞིང་འདར་བའི་གྲུ་གཟིངས་
སྟེང་ཟགས། ལྷོ་རྒྱ་གྲམ་སྐར་ཚོམས་ནམ་མཁའི་དབྱིངས་ནས་གཟི་འོད་ཆེམ་ཆེམ་སྤྲོ། ཡོད་
ཚད་ཁ་སང་དང་གཅིག་འདྲ་རེད་ཐིག་དམར་རྒྱུད་ཀྱི་ཉིན་དཀར་དང་མཚན་མོ་
བསྡུར་ན་ང་ཚོའི་ས་ཁུལ་བུ་མོ་མཚེ་མ་ཞིག་དང་མཚུངས་ཡིན་ནའང་ངའི་སེམས་སུ་
ཁ་སང་གི་བརྩེ་སེམས་གཉོམ་པོ་དེ་འཕྱུར་རྒྱུ་མེད་ལ། རིག་པ་བན་བུན་དང་ཐམ་ཐོམ་གྱི་
ཚོར་བ་དེ་གར་སོང་ཆ་མེད་དུ་གྱུར། དངོས་པོ་གང་ཞིག་གིས་ངའི་ཡིད་དབང་བཀུག་པ་
མི་ཤེས་བར། ང་རང་ལ་འཚུབ་ཆ་ལངས་སུ་བཅུག དངོས་པོ་དེས་ང་རང་གང་དུ་ཁྲིད་རྒྱུ་
ཡིན་པ་ཤེས་ཡོད་དེ། གྲུ་ཟུར་གྱི་མུན་ནག་གྲུ་སོའི་འགྲམ་དུ་འགྲོ་བསམ་པ་རེད། ལྐོག་གྱུར་
གྱི་སྐྱེས་བུ་དེ་གནས་དེར་ཧད་དེ་བསྡད་ཡོད་མིན་མི་ཤེས། མགོ་ཐོག་གི་ཅོང་བརྡ་གྲགས་
བྱུང་། སྒྲ་དེས་ངའི་གོམ་པ་མདུན་ཕྱོགས་སུ་སྤོ་རུ་བཅུག ང་དེ་རུ་འགྲོ་འདོད་མེད་ཀྱང་།
ངའི་ཡིད་སེམས་བཀུག་སྟེ། གོམ་པ་གཅིག་རེ་གཅིག་རེ་བྱས་ཏེ་མདུན་དུ་སྤོས། ང་རང་
གྲུའི་ལྡེབས་སུ་མ་ཐོན་གོང་ལ། གློ་བུར་དུ་དངོས་པོ་ཞིག་དེ་རུ་འོད་ལམ་སེ་སོང་། བལྟས་
ཚོད་ལ་མེ་ལྟར་དམར་བའི་མིག་ཅིག་དང་མཚུངས་ནའང་། དེ་ནི་གང་ཟ་ཞིག་རེད། མ་
གཞིར་ཁོ་རང་སྔ་མོ་ནས་དེ་རུ་ཙོག་འདུག
ང་རང་སྐྲག་ནས་ཕྱི་ནུར་འགའ་བྱས་རྗེས་ལངས་བསྡད། ཨེན་ཙམ་མིན་ན་ང་ཕྱིར་
བུད་སོང་བ་རེད། སྐབས་དེར་མུན་ནག་ནང་དུ་དངོས་པོ་ཞིག་སིལ་སིལ་དུ་འགུལ་ནས་
ཡར་ལངས་བྱུང་། མདུན་དུ་གོམ་པ་གཉིས་ཙམ་སྤོས་པར། ལམ་སང་ངས་མི་དེའི་འགུལ་
སྒྲ་ཐོས་པ་དང་ཁོ་ངའི་ཉེ་སྔུན་དུ་ཡོད། ཁོས་འཛེམ་དོགས་ངང་སྐད་གཅོམ་དམའ་མོས།
“དགོངས་པ་མ་ཚོམ།” ཁོས་མུ་མཐུད་དུ། “ཁྱེད་རང་སྔོན་གྱི་འདུག་སྟེགས་སྟེང་
དུ་ལོག་འདོད་པ་མངོན་གསལ་རེད། ངས་བལྟས་ན་ཁྱོད་ཀྱིས་ང་མཐོང་བས་ཕྱིར་སོང་བ་
རེད་སྙམ། ཁྱེད་རང་ཙོག་དང་། ང་འགྲོ་རྒྱུ་ཟེར་གི་ཡོད།”
ངས་མྱུར་དུ་ཁོ་ལ། འཛེམ་མི་དགོས་པར་འདིར་བསྡད་ཆོག ང་ཕྱིར་སོང་བ་ནི་ཁོ་ལ་
བར་ཆད་མི་གཏོང་བའི་ཆེད་དུ་ཡིན་ཞེས་བཤད། ཁོས་བཤད་རྒྱུར། “ཁྱོད་ཀྱིས་ང་ལ་བར་
ཆད་ཅུང་ཟད་ཀྱང་མ་བཏང་།” ཁོའི་སྐད་གདངས་ལས་སྡུག་སྣང་ཞིག་མངོན་བཞིན། དེ་
ལས་ལྡོག་སྟེ། འདུག་རོགས་ཤིག་ཡོད་ན་ང་ལ་ད་དུང་དགའ་སྣང་སྟེར་ཐུབ། ཉིན་བཅུའི་
རིང་ལ་ངས་སྐད་ཆ་གཅིག་ཀྱང་བཤད་མ་མྱོང་དོན་དངོས་སུ་ལོ་འགའ་ལ་སྐད་ཆ་
མ་བཤད་ངོ་མ་ཉི་མ་འཁྱོལ་དཀའ་བ་རེད། ཕལ་ཆེར་དོན་ཅི་ཞིག་ཡིན་ཡང་ཁོག་ལ་
བཅུག་ནས་འདུག་དགོས་པས་ཡིན་སྲིད། དབུགས་སྦོས་ནས་འགད་ལ་ཁད་བྱེད། ང་གྲུ་
ཁང་ནང་དུ་འདུག་མི་བཟོད། འདི་རོ་སྒམ་ངས་བཟོད་མི་ཐུབ་གྲུའི་སྟེང་གི་
མི་ཡང་ངས་བཟོད་མི་ཐུབ། ཁོ་ཚོ་ཉིན་གང་བོར་ཧེ་ཧེ་ཧ་ཧ་ཞེས་དགོད་བཞིན་འདུག ངས་
དགོད་སྒྲ་འདི་བཟོད་མི་ཐུབ་ངས་གྲུ་ཁང་ནང་དུའང་དགོད་སྒྲ་དེ་ཐོས་ཐུབ། ངས་རྣ་ཁ་
བཀག་ནས་བསྡད། ལོས་ཡིན། ཁོ་ཚོས་མི་ཤེས་ཁོ་ཚོ་ཚང་མས་མི་ཤེས་པ་རེད། ཤེས་
པའི་དབང་དུ་བཏང་ནའང་། འདི་ཁོ་ཚོ་ཆ་རྒྱུས་མེད་པའི་མི་དག་ལ་འབྲེལ་བ་ཅི་ཡོད།
ཁོས་ཡང་མཚམས་བཞག་པ་རེད། འོན་ཀྱང་གློ་བུར་དུ་བྲེལ་འཚུབ་ཀྱིས “ངའི་ཁྱོད་
ལ་འོ་བརྒྱལ་བཟོ་མི་འདོད། ངའི་ཉོག་བཤད་ལ་བཟོད་སྒོམ་གནང་རོགས”ཟེར།
ཁོས་གུས་འདུད་ཅིག་བྱས་ཏེ་འགྲོ་རྩིས་བྱེད་མོད། ངས་བྲེལ་འཚུབ་ངང་དག་འབུད་
བྱས་ནས “ཁྱེད་ཀྱིས་ང་ལ་འོ་བརྒྱལ་སྤུ་ཙམ་ཡང་མ་བཟོས། འདི་ནས་དལ་ཅག་གེར་
གཞན་པའི་སྐད་ཆ་འགའ་ཤས་ལ་གསན་ཐུབ་པ་བྱུང་བ་དེ་ལས་དགའ་བ་ཞིག་གང་ན་
ཡོད་ཁྱོད་ཀྱི་དུ་བ་འཐེན་ནམ” ཞེས་བཤད།
ཁོས་དུ་བ་རྐང་གཅིག་བླངས་པར་ངས་མེ་བསྒྲོན་པ་ཡིན། མེ་འོད་ལས་ཡང་ངོ་གདོང་
དེ་མུན་ནག་གི་གྲུ་མཐའ་ནས་གསལ་བོར་མངོན་བྱུང་། ཡིན་ན་ཡང་ད་ལྟ་གདོང་ང་ལ་
ཕྱོགས་ཡོད། ཤེལ་མིག་ཕུག་གི་མིག་ཟུང་དེས་ངའི་གདོང་ལ་ཞིབ་ལྟ་བྱེད་བཞིན་འདུག
བྲེལ་འཚུབ་ཀྱི་རྣམ་འགྱུར་དང་སྨྱོས་པའི་ངར་ཤུགས་ཀྱིས་ཁེངས་པས། ང་དབང་མེད་དུ་
སྐྲག་སྣང་ཞིག་སྐྱེས། ངས་མི་འདིར་སྐད་ཆ་ཡོད་པར་མ་ཟད། ངེས་པར་དུ་བཤད་རྒྱུ་ཡིན་
པའང་ཚོར་སོང་། ཁོ་ལ་རོགས་རམ་བྱེད་ཆེད་ངས་ཁ་རོག་གེར་ཉན་བསྡད་པ་ཡིན།
ང་ཚོ་ཡང་ཙོག་ནས་བསྡད། ཁོའི་ཉེ་སར་ད་དུང་རྐུབ་སྟེགས་ཤིག་ཡོད་པར། ཁོས་ང་
དེར་ཙོག་ཏུ་བཅུག ང་ཚོའི་ཐ་མག་གི་འོད་ལམ་སེ་ལམ་སེ་བྱེད། ཁོའི་ཐ་མག་གི་མགོ་
རྩེ་མུན་ནག་ནང་སྡོད་པ་མེད་པར་འདར་བཞིན་འདུག དེ་ལས་ངས་ཁོའི་ལག་པ་འདར་
གྱིན་ཡོད་པ་ཤེས་ནའང་། ང་ཁ་མ་གྲག་པར་བསྡད་པར། ཁོ་ཡང་ཁ་མ་གྲག་པར་བསྡད།
ལམ་སང་ཁོས་སྐད་མགོ་དམའ་མོས་ང་ལ “ཁྱོད་ཧ་ཅང་ཐང་ཆད་པ་ཡིན་ནམ” ཞེས་
དྲིས་བྱུང་།
“ཐང་མི་ཆད་གི་ཐང་ཅུང་ཙམ་ཡང་མི་ཆད་གི ”
མུན་ནག་ནང་གྲག་ཡོང་བའི་གདངས་དེ་ཡང་ཡུད་ཙམ་ལ་སོམ་ཉིར་འཆིང་སྟེ། “ང་
ལ་དོན་དག་ཕྲན་ཚགས་ཤིག་ཡོད་པ། ཁྱོད་ལ་བཀའ་འདྲི་ཞུ་བསམ་དེ་ཡང་གསལ་
བོར་བཤད་ན། ང་ལ་དོན་དག་ཕྲན་ཚགས་ཤིག་ཡོད་པ་ཁྱོད་ལ་བཤད་ན་འདོད། ངས་
ཤེས་ཡོད། ངས་ཧ་ཅང་གསལ་བོར་ཤེས་ཡོད། མི་ཞིག་ལ་ཐུག་མ་ཐག་ཏུ་རང་སེམས་ཀྱི་
འདོད་པ་མཐའ་དག་ལྷུག་པར་བརྗོད་པ་ནི་ཅི་འདྲའི་ཁུངས་ལུང་མེད་པ་ཞིག་རེད། ཡིན་
ནའང་ང་དེ་དུས་ང་དེ་དུས་ཧ་ཅང་སྐྲག་པའི་སེམས་ཁམས་ཀྱི་རྣམ་པ་ཞིག་ཏུ་
ཡོད། ངས་ད་ལྟ་མི་གང་རུང་ཞིག་ལ་ལབ་གླེང་མི་བྱེད་ཐབས་མེད་དེ་མིན་ང་
ཚར་རྒྱུ་རེད། ཁྱོད་ཀྱིས་ཅིས་ཀྱང་གནད་འདིར་གོ་བ་ལོན་ངེས། གལ་ཏེ་ངས་
གལ་ཏེ་ད་ཅི་ངས་ཁྱོད་ལ་བཤད་ན་ངས་ཤེས་ཡོད། ཁྱོད་ཀྱིས་ང་ལ་རོགས་བྱེད་མི་ཐུབ་
པ་ངས་ཤེས། འོན་ཀྱང་ང་རང་ཁ་དམ་པོར་བསྡད་ནས་ནད་ཕོག་མི་གཞན་པའི་
མིག་ནང་དུ། ནད་པ་ཞིག་ཡིན་ན་ནམ་ཡང་བཞད་གད་ཀྱི་གནས་སུ་འགྱུར།
ངས་ཁོའི་བཤད་མཚམས་བཅད་པ་དང་། ཁོས་རང་ལ་མནར་གཅོད་མི་གཏོང་བར་
ཞུས། བཤད་རྒྱུ་ཅི་ཞིག་ཡོད་རུང་ང་ལ་ཤོད། ངས་ཁོ་ལ་དོན་དག་གང་ཞིག་ཁས་ལེན་
བྱེད་མི་ཐུབ་པ་སྨོས་མི་དགོས་མོད། འོན་ཀྱང་མི་རེ་རེར་གཞན་ཕན་གྱི་ལས་ལ་དགའ་བར་
བྱེད་པའི་འོས་འགན་ཡོད། གལ་སྲིད་མི་ཞིག་དཀའ་ངལ་གྱི་གནས་སུ་ལྷུང་ཡོད་པ་མཐོང་
ན། རང་ཤུགས་ཀྱིས་དེ་ལ་རོགས་རམ་བགྱིད་པའི་འོས་འགན་ཡོད།
“འོས་འགན་ཡོད་གཞན་ཕན་གྱི་ལས་ལ་དགའ་བར་འོས་འགན་ཡོད།
ཐབས་ཤེས་བཏོན་ནས་གཞན་ལ་རོགས་བྱེད་པ་དེ་ལྟར་བཤད་ན། ཁྱོད་ཀྱིས་ཀྱང་།
ཁྱོད་ཀྱིས་ཀྱང་མི་རེ་རེར་འགན་འཁུར་ཡོད་པར་འདོད་དམ། གཞན་ཕན་གྱི་ལས་ལ་
དགའ་བར་བྱེད་པའི་འགན་འཁུར་ཡོད།”
སྐད་ཆ་འདི་ཁོས་བསྟུད་མར་ཐེངས་གསུམ་ལ་བཤད་བྱུང་། འདི་འདྲའི་ཨུ་ཚུགས་
དང་རྨོངས་རྟུལ། བསྐྱར་ཟློས་ཀྱི་སྐད་ཆ་བརྗོད་སྟངས་འདི་ངས་ཐོས་རྗེས་སུན་སྣང་སྐྱེས།
མི་འདི་སྨྱོས་པ་ཡིན་ནམ། ཡང་ན་ཆང་གིས་བཟི་བ་ཡིན།
ཡིན་ནའང་། ངས་ནང་སེམས་ཀྱི་ཚོད་དཔག་འདི་སྐད་ཤུགས་ཆེན་པོས་བསྒྲགས་
པ་དང་འདྲ་བར། ཁོས་གློ་བུར་དུ་རྦད་དེ་མི་འདྲ་བའི་སྐད་གདངས་ཤིག་གིས་བཤད་རྒྱུར།
“ཁྱོད་ཀྱིས་ང་རང་སྨྱོན་པ་ཞིག་གམ། ཡང་ན་ཆང་རྐྱལ་ཞིག་ཏུའང་བསམ་སྲིད། མིན།
ང་སྨྱོན་པ་མིན་ད་ལྟ་ད་རུང་མིན། ཡ་མཚན་པ་ཞིག་ལ། ཁྱོད་ཀྱིས་ད་ཅི་བཤད་པའི་
སྐད་ཆ་དེས་ང་རང་སེམས་འགུལ་ཐེབས་སུ་བཅུག་ཡ་མཚན་ཆེ་གི རྒྱུ་མཚན་ནི་
ད་ལྟ་ང་ལ་མནར་གཅོད་གཏོང་བ་ནི་སྐད་ཆ་དེ་ཁོ་ན་སྟེ། མི་རེ་རེར་འོས་འགན་ཡོད་དམ་
མེད་འོས་འགན་ཡོད་”
ཁོ་ཡང་ངག་ལྡབ་ལྡིབ་ཏུ་གྱུར་སོང་། དེ་ནས་ཁོས་ཐད་ཀར་བཤད་མཚམས་བཞག་པ་
དང་། སེམས་ཤུགས་ཤིག་བསྐྱེད་དེ་ཡང་བཤད་མགོ་བརྩམས་སོང་
“ང་ནི་སྨན་པ་ཞིག་ཡིན། སྨན་པར་མཚོན་ན་རྟག་ཏུ་གནས་ཚུལ་ལ་ལ་ཞིག
འཇིགས་སུ་རུང་བའི་གནས་ཚུལ་ལ་ལ་ཞིག་འཆི་གསོན་ལ་ཐུག་པའི་གནས་ཚུལ་
ལ་མཚོན་ན། གནས་ཚུལ་འདིའི་རིགས་ལ་འཕྲད་དུས། མི་ཞིག་གིས་དངོས་གནས་རང་
ཉིད་ལ་དེ་འདྲའི་དབྱེ་བ་མི་གསལ་བའི་འོས་འགན་ཞིག་ཡོད་མེད་ཤེས་མི་འདུག
རྒྱུ་མཚན་ནི། མི་གཞན་དག་ལ་དེ་འདྲའི་འོས་འགན་ཞིག་ཡོད་པ་མ་ཟད། ད་དུང་རང་
ཉིད་ལའང་དེ་འདྲའི་འོས་འགན་ཞིག་ཡོད། རྒྱལ་ཁབ་ལའང་དེ་འདྲའི་འོས་འགན་ཞིག་
ཡོད། ཚན་རིག་ལའང་དེ་འདྲའི་འོས་འགན་ཞིག་ཡོད་པ་རེད། སྨན་པས་མི་གཞན་ལ་
རོགས་བྱས་ན་འོས། དེ་ལོས་ཡིན། སྨན་པའི་འཚོ་གནས་ནི་མི་ལ་རོགས་བྱེད་རྒྱུ་དེ་མིན་
ནམ། འོན་ཀྱང་དམ་ཚིག་འདི་འདྲ་མཐར་གཏུགས་ན་གཞུང་ལུགས་སྟེང་གི་རེད།
དོན་དམ་པར་གཞན་ལ་རོགས་བྱེད་ན་ཇི་ལྟ་བུ་ཞིག་གི་ཚད་དུ་རོགས་བྱེད་དགོས་
སམ ཁྱོད་ནི་མི་ཆ་མེད་རེད། ང་ཁྱོད་ལ་ཆ་མེད་རྒྱུས་མེད། ཁྱོད་ཀྱིས་མི་གཞན་ལ་ང་
རང་མཐོང་མྱོང་བ་མི་བཤད་པར་ཞུ། བཟང་གི ཁྱོད་གསང་བ་དམ་སྲུང་བྱེད་མཁན་ཞིག་
རེད། ཁྱོད་ཀྱིས་འོས་འགན་འགྲུབ་སོང་ངས་ཁྱོད་ཀྱིས་ང་དང་སྐད་ཆ་ཚིག་འགའ་
བཤད་རྒྱུར་རེ་བ་ཞུས་པ་ཡིན། རྒྱུ་མཚན་ང་ཁ་རོག་གེར་བསྡད་དེ་ད་སྨྱོ་བ་འདྲ་ཁྱོད་
རང་ངའི་སྐད་ཆ་ཉན་རྒྱུར་འཐད་པ་ཡིན་བཟང་གི་ཡིན་ནའང་། འོས་འགན་
འདི་དག་བགྱིད་རྒྱུ་ནི་སླ་བར་འདུག འོན་ཀྱང་ངས་ཁྱོད་ལ་ཞུ་བ་འཐེན་རྒྱུར། ང་
རང་བཟུང་ནས་མཚོ་ནང་དུ་གཡུགས་དང་དེ་ལྟར་ན་ཁྱོད་ཀྱི་བརྩེ་བའི་ཕན་སེམས་
དང་ཁྱོད་ཀྱི་གཞན་ཕན་གྱི་བསམ་འདུན་ཡང་འགྲུབ་སོང་བ་རེད། གང་ལྟར་སྔ་རུང་འཕྱི་
རུང་མཐའ་ཞིག་ཡོད་ལ་དེ་ཙམ་ན་རང་གི་ཚེ་སྲོག་ལ་རག་ལས་པའམ། རང་གི་
འགན་འཁྲི་ཐག་ཞོར་འབྲེང་འདྲུད་བྱས་ན། ད་ཚར་སོང་ནི་རེད་སྔ་རུང་འཕྱི་རུང་
མཐའ་ཞིག་ཡོད་ཁོ་ཐག་ཡིན་སྔ་རུང་འཕྱི་རུང་འོས་འགན་འདིའི་རིགས་མཚམས་
འཇོག་སྲིད་སྨན་པའི་ལུས་སྟེང་ནས་མཚམས་བཞག་ན་མི་འོས་སམ། ཁོ་ལ་ལ་ཏིང་
ཡི་གེའི་འཛིན་ཡིག་ཅིག་ཡོད་པ་དེ་ཁོ་ནས་ངེས་པར་དུ་གནམ་འོག་གི་མི་སེར་སྐྱོབ་པའི་
མགོན་སྐྱབས་ཤིག་ཡིན་དགོས་སམ། གལ་ཏེ་བུད་མེད་ཅིག་ཡོད་རྒྱུ་ན་མི་ཞིག་རྒྱུགས་
ཡོང་ནས། ཁོ་རང་མཆོག་ཏུ་གྱུར་པའི་མི་ཞིག་བྱེད་དགོས་པའི་བླང་བྱ་འདོན་པ་དང་། སྤྲོ་
སེམས་འཁོལ་བའི་ངང་གཞན་ལ་རོགས་རམ་བྱེད་པ་དང་སེམས་བསམ་པ་བཟང་བ་ཞིག་
ཏུ་བཀྲི་བ་ཡིན། དེས་ན་ཁོས་ངེས་པར་དུ་རང་གི་ཚེ་སྲོག་འདོར་དགོས་སམ། ངེས་པར་དུ་
སེམས་བསམ་པ་རྣམ་དག་གི་མི་ཞིག་ཏུ་འགྱུར་དགོས་སམ། རེད་ཡ། འོས་འགན་ལ་ནམ་
ཡང་ཚད་བཀག་ཅིག་ཡོད་དེ། སེམས་ཡོད་རུང་ཤུགས་མེད་པའི་སྐབས་འདིར། ཏག་ཏག་
སྐབས་འདིར།”
ཁོ་སླར་ཡང་རེ་ཞིག་ཧད་དེ་ལུས་ཤིང་། སེམས་ཤུགས་བསྐྱེད་ཙམ་བྱས།
“ཁྱོད་ཀྱིས་དགོངས་དག་ཞུ་རོགས་ངས་བཤད་མ་ཐག་ངར་སེམས་ལངས་
འོང་འོན་ཀྱང་ང་རང་བཟི་མེད་ད་རུང་ཆང་གིས་བཟི་མེད། ངས་ཁྱོད་ལ་དྲང་
མོར་བཤད། ད་ལྟ་ང་རང་རྒྱུན་དུ་ར་བཟི་བར་བྱེད། བཟོད་དཀའ་བའི་ཁེར་རྐྱང་གི་
ཁྱོད་ཀྱིས་སོམས་དང་། ལོ་ངོ་ཧྲིལ་བོ་བདུན་ལྷག་གི་རིང་ལ། ང་རང་ཕལ་ཆེར་གཅན་
གཟན་དང་ཡུལ་དེའི་སྡོད་མི་ཁོ་ནའི་ཁྲོད་འཚོ་བ་རོལ་བ་ཡིན་དངོས་གནས་སེམས་
ལྷོད་ལ་བབ་ཅིང་རྒྱུད་འཇམ་པོར་སྐད་ཆ་བཤད་མི་ཤེས་པ་རེད། ཁ་གྲག་མ་ཐག སྐད་ཆ་
ཁ་སྒོ་ནས་ཤོར་ཏེ་འགྲོ་ཁྱོད་ཀྱིས་ཅུང་ཙམ་སྒུག་རོགས་གནང་དང་རེད། ངས་
ཡིད་ལ་དྲན་བྱུང་ངས་ད་ཅི་ཁྱོད་ལ་འདྲི་བསམ་ཡོད། ཁྱོད་ལ་དོན་དག་ཅིག་བརྗོད་ན་
འདོད། ཁྱོད་ལ་བཀའ་འདྲི་ཞིག་ཞུ། གནས་ཚུལ་དེ་འདྲའི་འོག་མི་ལ་དོན་དམ་གཞན་ལ་
རོགས་རམ་བྱེད་པའི་འོས་འགན་ཡོད་དམ། ལྷའི་ཕོ་ཉ་བཞིན་རྣམ་དག་ལྷད་མེད་ཀྱིས་
གཞན་ལ་རོགས་བྱེད་པ་ལྟར། མིས་ཡང་སྙིང་འོན་ཀྱང་ངས་བཤད་ན་སྐད་ཆ་རིང་
འགྲོ་བར་བསམ་ནས་དོགས་གི ཁྱོད་དངོས་གནས་ཐང་མི་ཆད་དམ།”
“མི་ཆད་གི་ཅུང་ཙམ་ཡང་མི་ཆད་གི”
“ངས་ངས་ཁྱོད་ལ་ཐུགས་རྗེ་ཆེ་ཞུ་ཁྱོད་ཀྱིས་ཏོག་ཙམ་མི་བཞེས་སམ།”
ཁོས་ལྟག་རྒྱབ་ཀྱི་མུན་ནག་ནང་ལ་ལག་མྱུལ་ཙམ་བྱས་རྗེས། དངོས་པོ་ཅི་ཞིག་མཉམ་
དུ་ཕྲད་པ་དང་། ཏིང་ཏིང་གི་སྒྲ་ཞིག་གྲག་ཡོང་། དེ་ནི་ཁོས་འགྲམ་དུ་གཡུགས་ཡོད་པའི་
ཆང་གི་ཤེལ་དམ་གཉིས་གསུམ་ཞིག་གམ་འགའ་ཞིག་རེད། ཁོས་ང་ལ་ཆང་དཀར་ཕོར་
བ་གང་གཏད་བྱུང་། ངས་ཁ་བསྡམས་ནས་ཅུང་ཟད་ཙམ་འཐུང་ལ། ཁོས་ཧུབ་གང་གིས་
གཙང་བཞེས་གནང་སོང་། ངེད་གཉིས་ཡུད་ཙམ་ཞིག་ལ་ཁ་རོག་གེར་བསྡད། ཅོང་སྒྲ་གྲག་
བྱུང་། ཆུ་ཚོད་བཅུ་གཉིས་དང་ཕྱེད་ཀ་རེད།
“བཟང་གི་ངས་ཁྱོད་ལ་དོན་དག་ཅིག་བརྗོད་ན་འདོད། ཁྱོད་ཀྱིས་ཆ་འཇོག་
ཅིག་བྱོས་དང་། སྨན་པ་ཞིག གྲོང་ཁྱེར་ཆུང་ཆུང་ཞིག་ན་ཡོད་ཡང་ན་རྩ་བ་ནས་གྲོང་
གསེབ་ན་ཡོད་སྨན་པ་ཞིག ཁོ་སྨན་པ་ཞིག་ཁོ།”
ཁོ་ཡང་རེ་ཞིག་ཧད་དེ་ལུས། གློ་བུར་དུ་ཁོས་རང་གི་རྐུབ་སྟེགས་ངའི་འཁྲིས་སུ་སྣུར་
བྱུང་། “འདི་ལྟར་བཤད་པ་མ་རེད། ངས་དོན་དག་ཡོད་ཚད་ཁྱོད་ལ་སྦ་གསང་མེད་པར་
བརྗོད་དགོས། མགོ་ནས་བཤད་ན། དེ་མིན་ཁྱོད་ཀྱིས་ཧ་གོ་མི་སྲིད་དོན་དག་འདི
དཔེ་འཇོག་བྱ་མི་རུང་ལ། སྤྱི་མཚན་ཙམ་ཞིག་གི་ངོས་ནས་ཡང་བརྗོད་མི་རུང་ངས་
ངེས་པར་དུ་ཁྱོད་ལ་ཞིབ་ཕྲའི་སྒོ་ནས་རང་གི་གནས་ཚུལ་བརྗོད་དགོས། དེ་འདྲའི་ངོ་ཚ་
ཁ་སྐྱེངས་དང་ཕྱེད་ཀ་སྐུང་ནས་ཕྱེད་ཀ་བརྗོད་ན་མི་འགྲིག ཁོང་ཚོ་ཡང་ངའི་མདུན་
དུ་དམར་ཧྲེང་ཧྲེང་དུ་ལངས་བསྡད་ནས། ཁོ་ཚོའི་ལུས་སྟེང་གི་པགས་ནད་དང་གཤང་
གཅི་དག་ང་ལ་བལྟ་རུ་བཅུག་སྨན་བཅོས་བྱེད་པར་འདོད། སྐད་ཆ་གསལ་མི་གསལ་
དང་། སྦ་གསང་གང་ཡང་བྱེད་མི་རུང་དེ་བས་ངས་ཁྱོད་ལ་སྣང་བ་རབ་རིབ་ཀྱི་སྨན་
པ་ཞིག་གི་གནས་ཚུལ་མི་བཤད་ངས་ཁྱོད་ལ་དམར་རྗེན་རྗེན་དུ་བཤད། ང་
བཟོད་དཀའ་བའི་ཁ་ཁུ་སིམ་པོ་འདི་དང་། དམོད་མོ་བོར་བའི་རྒྱལ་ཁབ་འདིའི་ནང་ངས་
ངོ་ཚ་ཟེར་བ་ཅི་ཞིག་ཡིན་པའང་བརྗེད་འདུག དམོད་མོ་བོར་བའི་རྒྱལ་ཁབ་འདིས་མིའི་
རྣམ་ཤེས་ཁྱུར་མི་གཏོང་ཞིང་རྐང་མར་གཞིབ་པར་བྱེད་པ་རེད།”
ངས་ཕལ་ཆེར་བཟོ་ལྟ་ཅི་ཞིག་བསྟན་སོང་བ་འདྲ། རྒྱུ་མཚན་ཁོས་ཡང་སྐད་ཆ་མི་བཤད་པར་གྱུར།
“འོ། ཁྱོད་ཀྱིས་ཡང་འགོག་རྒོལ་བཏང་ངས་ཤེས་སོང་། ཁྱོད་ཀྱིས་རྒྱ་གར་མཐོང་
བས་དགའ་སྤྲོ་དཔག་མེད་སྐྱེས་ལ། ལྷ་ཁང་དང་ཤིང་ཏ་ལའི་སྡོང་བོ། ཟླ་ངོ་གཉིས་རང་གི་
ཡུལ་སྐོར་ཁྲོད་མཐོང་བའི་ཡིད་དབང་འཕྲོག་པའི་མཛེས་ལྗོངས་ཀྱི་བཀོད་པ་ཡོད་ཚད་
ལ་ཁྱོད་རང་ཧ་ཅང་དགའ་བོ་ཡོད་པ་རེད། འགྲིག་འདུག ཚ་བའི་ས་ཁུལ་གྱི་ཡུལ་ལྗོངས་
ལ་དངོས་ནས་མཚར་ཉམས་ཤིག་འདུག གལ་ཏེ་ཁྱོད་ཀྱིས་མེ་འཁོར་དང་རླངས་འཁོར།
ཡང་ན་མིས་འཐེན་འཁོར་ལོ་སོགས་ཚ་བའི་ས་ཁུལ་བརྒྱུད་ནས་འགྲོ་བར་རེ་ཡོད་ན། ལོ་
ངོ་བདུན་གྱི་སྔོན་ལ་ང་རང་ཐོག་མར་རྒྱ་གར་ལ་ཐོན་དུས་ཀྱང་། ཚོར་བ་འདི་འདྲ་ཞིག་
རེད། དོན་དག་ཅི་ཞིག་ཡིན་རུང་ངས་སྨོན་འདུན་ཞིག་ཏུ་བསམ་ནས་སྒྲུབ་པ་ཡིན། ངས་ས་
གནས་ཀྱི་སྐད་ཡིག་སློབ་རྒྱུ་ཡིན་ལ། མ་ཡིག་ལ་བརྟེན་ནས་གསུང་རབ་དག་ཀྱང་ཀློག་རྒྱུ་
ཡིན། ས་གནས་ཀྱི་ནད་རིགས་ལ་ཞིབ་འཇུག་དང་ཚན་རིག་གི་ཞིབ་འཇུག་བྱེད་རྒྱུ་ཡིན།
ཡུལ་མིའི་སེམས་ཁམས་གནས་ཚུལ་ལ་བརྟག་དཔྱད་དང་ཡང་ན་ཡོ་རོབ་པའི་ཁ་དཔེ་
ལྟར་མི་ཆོས་དང་ཤེས་རིག་དར་སྤེལ་གཏོང་བའི་ཆོས་སྤེལ་མཁན་ཞིག་བྱེད་རྒྱུ་ཡིན།
གནས་འདི་ལ་ཡོང་མཁན་གྱི་མི་ཚང་མར་གཅིག་མཐུན་གྱི་ཕུགས་མདུན་རེ་ཡོད། འོན་
ཀྱང་མཐོང་རེག་མེད་པའི་ཤེལ་གྱི་ཁང་བ་འདིའི་ནང་དུ། མིའི་སྟོབས་ཤུགས་རིམ་གྱིས་
ཟད་འགྲོ་ལ། ཁུའེ་ཉིང་ཅི་འདྲ་མང་པོ་ཞིག་འཐུང་ཡང་སྔར་བཞིན་ཚ་ནད་ཕོག་བཞིན་
འདུག ཚ་བའི་ནད་འདི་རིམ་གྱིས་རྐང་མར་ལ་ཞུགས་འགྲོ་བ་དང་། མི་ནི་ལུས་ཟུངས་
ཟད་ནས་སྒྱིད་ལུག་དང་། ཉམ་ཆུང་ནུས་མེད་དུ་གྱུར་ནས་ཆུ་གདུགས་ལྟ་བུར་གྱུར་འགྲོ་བ་
རེད། གལ་ཏེ་ཡོབ་གླིང་པ་དག་གྲོང་ཁྱེར་ཆེན་པོ་དང་ཁ་བྲལ་ནས་སྡིག་ཉེས་ཀྱིས་ཁེངས་
པའི་གྲོང་བརྡལ་ཆུང་ཆུང་ཞིག་ལ་ཐོན་ན། ཅི་ཞིག་ཡིན་པ་མི་ཤེས་མོད། རྩ་བ་ནས་འགྱུར་
འགྲོ་སྟེ། སྔ་རུང་འཕྱི་རུང་གནོད་འཚེ་ཐེབས་སྲིད། ལ་ལས་ཨ་རག་བག་མེད་དུ་འཐུང་ལ།
ལ་ལས་ཉལ་ཐ་འཐེན། ལ་ལས་མི་ལ་རྡུང་ཞིང་མི་རྒོད་དུ་གྱུར་འགྲོ་མི་ཚང་མར་དེ་
འདྲའི་སྤྱོད་པ་ངན་པ་རེ་གོམས་ཀྱིན་ཡོད་པ་དང་། ཁོ་ཚོའི་བློ་ཁ་ཡོབ་གླིང་ལ་ཕྱོགས་ཡོད་
དེ། ནམ་ཞིག་གི་ཚེ་ཡང་བསྐྱར་སྲང་ལམ་ཆེ་བ་ཞིག་གི་སྟེང་དུ་བག་ཕེབས་ངང་འཆམ་
འཆམ་ལ་འགྲོ་བ་དང་། དཀར་ཆ་དོད་པའི་རྡོའི་ཁང་བ་ཞིག་གི་ནང་དུ་མི་རྒྱུད་དཀར་པོའི་
མི་དང་མཉམ་དུ་འདུག་པར་རེ་སྨོན་བྱེད་བཞིན་ཡོད། ཁོ་ཚོས་ལོ་རེ་ནས་ལོ་རེ་བཞིན་འདི་
ལྟར་རེ་སྨོན་བྱེད་མོད། ཡིན་ནའང་གུང་གསེང་གཏོང་བའི་དུས་ལ་སླེབས་དུས། ཁོ་ཚོ་ནི་
ལེ་ལོའི་དབང་དུ་སོང་དྲགས་ནས་ད་ནི་ལམ་དུ་ཞུགས་རྒྱུ་མི་འདུག རྒྱ་མཚོའི་ཕ་རོལ་གྱི་
མི་བུ་དག་གིས་ཁོ་ཚོ་བརྗེད་ནས་ཡོད་པ་ཁོ་ཚོས་ཤེས་ཡོད་ལ། ཆགས་ས་བརྟེན་ས་ཅི་ཡང་
མེད་པར་སེམས་ཅན་གྱིས་རྡོག་བརྫིས་བཏང་ནས་འགྲོ་བའི་རྒྱ་མཚོའི་ནང་གི་མགྲོན་བུ་དེ་
དང་མཚུངས་པ་རེད། དེ་བས་ཁོ་ཚོ་རིམ་བཞིན་བསྡད་སོང་ལ། ཚ་བ་དང་བརླན་གཤེར་ཆེ་
བའི་ནགས་ཚལ་འདིར་བློ་ཕམ་ཡི་ཆད་ཀྱི་ངང་ཉམ་ཐག་པར་བསྡད་སོང་། ངས་རང་ཉིད་
འདམ་དོང་འདི་ལ་བརྫངས་པའི་ཉིན་མོ་དེར། དངོས་གནས་དམོད་བོར་དགོས་འདུག
ཡང་གཅིག་བཤད་ན། ངས་འདི་ལྟར་སྒྲུབ་པ་ཡང་ཐམས་ཅད་རང་འཐད་བྱུང་བ་
ནི་མིན། ངས་འཇར་མན་ནས་སྨན་སྦྱངས་མྱོང་། བདེན་པ་བདེན་འཁྱོལ་གྱི་སྨན་པ་བསྡུས་
ར་བ་ཞིག་ཡིན། ཕུལ་ཏུ་བྱུང་བའི་སྨན་པ་ཞིག་གམ་ཐ་ན་ལའེ་པུ་སེའི་སྨན་ཁང་ནས་གོ་ས་
ཞིག་ཀྱང་རེག་མྱོང་། ལས་གཞི་ཤེས་མེད་ཚོར་མེད་དུ་གྱུར་པའི་ལོ་ཞིག་གི་གསོ་རིག་དུས
དེབ་ཞིག་གིས་སྐབས་དེར་སྔོན་ཆད་གསར་དུ་བཟོས་པའི་ཁབ་སྨན་ཞིག་འུད་སྒྲོག་ཆེན་
པོ་བྱེད་ཀྱིན་འདུག ཡིན་ནའང་ཐོག་དང་པོ་ཁབ་སྨན་འདིའི་རིགས་ཞིབ་འཇུག་གསར་
བཟོ་བྱེད་མཁན་ནི་ང་ཡིན། སྐབས་དེར་ང་རང་བརྩེ་དུང་གི་དྲ་བར་ཚུད་སོང་། ངས་སྨན་
ཁང་ནས་བུད་མེད་ཅིག་ངོ་ཤེས་པ་ཡིན། བུད་མེད་དེས་མོའི་དགའ་རོགས་ལ་མནར་གཅོད་
བྱས་ཏེ་སྨྱོ་ལ་ཁད་དུ་བྱས་འདུག མཐའ་མ་མོའི་དགའ་རོགས་ཀྱིས་མོ་ལ་མེ་མདས་བརྒྱབ་
སོང་བ་རེད། མ་འགྱངས་པར་ང་ཡང་དགའ་རོགས་དེ་དང་འདྲ་བར་སྨྱོ་བ་ལྟར་དུ་གྱུར། བུད་
མེད་དེ་ནི་ང་རྒྱལ་རང་སྣང་མཐོ་ལ། དགོད་པའི་འཛུམ་དང་བྲལ་བས་ང་ནི་བླ་འཁྱམས་
པར་བཟོས་སོང་། ངས་ནམ་ཡང་ཁྲོ་ཉམས་ཀྱིས་བཀོད་འདོམས་བྱེད་ཅིང་ངོ་ཚ་ཞེ་ཁྲེལ་མེད་
པའི་བུད་མེད་ཀྱི་གཅུན་འདོམ་མྱོང་དགོས་པ་རེད། འོན་ཀྱང་མོ་གཅིག་པུས། ང་རང་གུས་
གུས་ཞུམ་ཞུམ་དུ་བཏང་སོང་ལ། ང་དངོས་ནས་མོས་ཅི་གསུང་དེ་སྒྲུབ་ཡིན། ང་ཧའེ།
ད་བཤད་མི་ཉན་རྒྱུ་ཅི་ཡོད། དོན་འདི་བྱུང་ནས་ལོ་བདུན་འགོར་འདུག་ངས་མོའི་
རྐྱེན་གྱིས་སྨན་ཁང་གི་གཞུང་དངུལ་སྒེར་གཅོད་བྱས་སོང་བ་ཡིན། དོན་དག་ཕྱིར་གྲགས་
རྗེས། གནམ་ས་འགུལ་བ་ལྟ་བུ་ཞིག་བྱས་སོང་། ངའི་ཨ་ཁུ་ཞིག་གིས་ལྐོག་ཏུ་སྐྱེས་འབུལ་
སྐྱབས་བཅོལ་ཞུས་པས། དོན་རྐྱེན་རྒྱ་ཆེ་རུ་མ་ཕྱིན་མོད། འོན་ཀྱང་ངའི་མདུན་ལམ་དེ་
ནས་བཟུང་བརླག་སོང་། སྐབས་དེར་ངས་གོ་ཐོས་ལ། ནེ་ལྡེར་ལན་སྲིད་གཞུང་གིས་མི་སེར་
སྤེལ་ཡུལ་ས་ཁུལ་ལ་སྨན་པ་བསྡུ་བཞིན་ཡོད་པ་མ་ཟད། ད་དུང་བསྡུ་ལེན་བྱས་པ་དག་
ལ་སྒོར་མོ་འགའ་ཞིག་སྔོན་སྤྲོད་བྱེད་ཀྱིན་ཡོད་པ་རེད། ངས་སྐབས་དེར་མྱུར་མོར་དྲན་
དོན། འདི་ནི་ཅིས་ཀྱང་ལས་སྣེ་བཟང་བོ་ཞིག་མ་རེད། དེ་བས་སྔོན་ལ་སྒོར་མོ་སྤྲོད་ཀྱིན་
ཡོད་པ་རེད། ངས་ཤེས་པ་ནི། ཚ་ནད་ཀྱིས་ཁྱབ་པའི་འདེབས་འཛུགས་ར་བའི་ནང་གི་དུར་
སའི་ཐོག་གི་རྒྱ་གྲམ་གྱི་ཁ་གྲངས་འཕར་སྣོན་བྱུང་བ་ནི་ང་ཚོའི་གནས་ལས་ལྡབ་གསུམ་
གྱིས་མགྱོགས་པ་རེད། འོན་ཀྱང་མི་ཞིག་ན་སོ་གཞོན་དུས་སུ། ནམ་ཡང་ཚ་ནད་དང་འཆི་
བདག་ནི་གཞན་གྱི་འཁྲིས་སུ་ཡོད་པར་བསམ་བཞིན་ཡོད་པ་རེད། ཡང་གཅིག་བཤད་ན་
སྐབས་དེར་ང་ལ་དེ་འདྲའི་གདམ་ག་བྱེད་ས་མང་པོ་མི་འདུག ང་རང་རླངས་འཁོར་ལ་
བསྡད་དེ་ལུའུ་ཐུ་ཏན་རུ་ཕྱིན་པ་དང་། ལོ་ངོ་བཅུའི་གན་རྒྱ་བཞག་པ་ཡིན། ཤོག་སྒོར་མང་
པོ་ཞིག་བླངས་པ་དང་། ཕྱེད་ཀ་ངས་ཕ་ཡུལ་དུ་བསྐུར་ནས་ཨ་ཁུ་ལ་ཕྱིན་པ་ཡིན། ད་རུང་
ཕྱེད་ཀ་གྲུ་ཁའི་བུད་མེད་ཅིག་གིས་ཁྱེར་སོང་། བུད་མེད་འདིས་ངའི་ལུས་སྟེང་གི་ཐམས
ཅད་སྟོང་བར་བྱས་སོང་། དེ་ནི་མོའི་ཡིད་དབང་སྦྲིད་པར་བྱེད་པའི་འཇོ་སྒེག་གི་སྐྱེས་
གཟུགས་ཕྲ་མོ་དེའི་རྐྱེན་གྱིས་རེད། ང་རང་འདི་ལྟར་ལུས་སྟེང་ན་སྐར་གང་ཡང་མེད་ལ།
བྲང་འདོགས་ཆུ་ཚོད་འཁོར་ལོ་མེད། འཆར་སྣང་ཅི་ཡང་མེད་པར་ཡོབ་གླིང་ནས་གཡོར་
གྲུར་བསྡད་ནས་ལམ་ལ་ཆས། ང་ཚོའི་མཚོ་གྲུ་གྲུ་ཁ་དང་གྱེས་དུས། ང་རང་དེ་འདྲའི་ཡིད་
སེམས་སྐྱོ་བོ་ཞིག་སྐྱེས་མ་བྱུང་། ང་རང་གྲུ་གཟིངས་ཀྱི་གཅལ་ངོས་སུ་བསྡད་དེ། ཁྱོད་དང་
འདྲ་བར་ལྷོའི་རྒྱ་གྲམ་སྐར་ཚོམས་དང་ཏ་ལའི་སྡོང་བོར་ལྟ་བཞིན། བློ་ཁོག་ཡངས་པོར་ཕྱེ་
དང་ཨེ་མ། ནགས་ཚལ། ཁེར་རྐྱང་། ལྷིང་འཇགས། ངས་རེ་སྨོན་བྱེད་བཞིན། ཁེར་
རྐྱང་ནི་ངས་མ་མྱོང་བའི་བསམ་པ་མེད། ཁོ་ཚོས་ང་རང་པེ་ཐཱ་ཡ་དང་ཡང་ན་སེའི་ཆུ་ལ་
མངགས་མེད་དེ། མི་ཡོད་ས་དང་སྤྲོ་སྐྱིད་ཁང་ཡོད་ས། ཀོར་ཧྥུ་སྤོ་ལོ་ཡོད་ས། དཔེ་ཆ་དང་
ཚགས་པར་ཡོད་སའི་གྲོང་ཁྱེར་ལ་མངགས་མེད་པ་རེད། ང་རང་རྒྱུན་དུ་དེ་ལས་ལྡོག་སྟེ་
ཧུ། ས་མིང་དང་བརྗོད་དོན་གཉིས་འབྲེལ་བ་མི་འདུག། གྲོང་བརྡལ་ཆུང་ཆུང་ཞིག་ལ་
སྐོང་འཐེན་བྱས་སོང་ལ། ཆེས་ཐག་ཉེ་བའི་གྲོང་ཁྱེར་ལའང་ཉིན་གཉིས་ཀྱི་ལམ་ཐག་ཡོད་
པ་རེད། ང་རང་རྒྱུན་དུ་དེ་འདྲའི་སྙིང་བོ་མེད་ཅིང་སྐམ་རིད་དུ་གྱུར་པའི་དཔོན་རིགས་
འགའ་དང་། མི་རྒྱུད་འདྲེས་མའི་ཕྲུ་གུ་དག་དང་བསྲེས་ནས་བསྡད་ལ། གཞན་དེ་དག་ལས་
མཐའ་སྐོར་དུ་ནགས་ཚལ་དང་འདེབས་འཛུགས་ར་བ། ན་འདམ་མ་གཏོགས་མེད་པ་རེད།
“དང་ཐོག་ད་རུང་ཉི་མ་འཁྱོལ་ཐབས་ཙམ་བྱེད་ཐུབ་པ་རེད། ངས་ཞིབ་འཇུག་འདྲ་
མིན་སྣ་ཚོགས་བྱས་པ་ཡིན། ཐེངས་ཤིག་ལ། ཙུང་ཏུའུ་གཞོན་པས་རླངས་འཁོར་བསྐོར་
ནས་སྐོར་ཞིབ་བྱེད་དུས་རླངས་འཁོར་ལ་ཆག་སྒོ་བྱུང་ནས་རྐང་བ་བཅག་སོང་བར། ངས་
ལག་རོགས་མེད་པའི་གནས་ཚུལ་འོག་ཁོ་ལ་གཤག་བཅོས་བྱས་པ་ཡིན། མི་རྣམས་ཀྱིས་
དོན་དེ་གཏམ་གླེང་ཡུན་རིང་བྱས་སོང་། ངས་ས་དེ་གའི་ཡུལ་མིའི་དུག་སྨན་དང་མཚོན་
ཆ་འཚོལ་སྡུད་བྱས་པ་ཡིན་ལ། རང་ཉིད་ཉབ་བེ་ཉོབ་བེ་ཞིག་ཏུ་མི་འགྱུར་བའི་ཆེད་དུ
ང་རང་གིས་དོན་དག་ཆུང་ཆུང་བརྒྱ་ཕྲག་ལྷག་ལས་པ་ཡིན། ཡིན་ནའང་ཡོབ་གླིང་ནས་
འཁྱེར་ཡོང་བའི་སེམས་ཤུགས་འདི་མ་ཉམས་པའི་སྐབས་སུ། འདི་ལྟར་བྱས་ན་ད་རུང་
ཆོག་མོད། མ་འགྱངས་པར་ང་རང་ཉོབ་པར་གྱུར། མ་གཞི་ནས་ཉུང་ངུ་ཙམ་ལས་མེད་
པའི་ཡོབ་གླིང་པ་དེ་ཚོས་ང་རང་སུན་པོ་བཟོས་སོང་བ་དང་། ངས་ཁོ་ཚོ་དང་འགྲོ་འོང་
གི་འབྲེལ་ཐག་བཅད་པ་ཡིན། ངས་དོན་དག་མེད་དུས་ཆང་འཐུང་སྟེ་མི་དྲན་དགུ་དྲན
བྱས་པ་ཡིན། ད་རུང་ལོ་ངོ་གསུམ་འགོར་ན་གན་རྒྱའི་དུས་བཅད་ལོན་པ་དང་། ང་ལ་ལས་
འཁྱུར་ངལ་གསོའི་སྒོར་མོ་འགའ་ཐོབ་ལ། ཕྱིར་ཡོབ་གླིང་དུ་ལོག་ནས་འཚོ་བ་གསར་བ་
ཞིག་གི་མགོ་བརྩམས་ཆོག དོན་ངོ་མར་ངས་མ་གཞི་ནས་བྱ་བ་ཅི་ཡང་མེད་པར་བསྒུགས་
ནས་བསྡད་ཡོད་དེ། གལ་སྲིད་མོས་གལ་ཏེ་དོན་དག་འདི་བྱུང་མེད་རྒྱུ་ན། ངས་དེ་
རིང་ད་དུང་འདི་ནས་འདི་ལྟར་བསྒུགས་བསྡད་ནས་ཅི་བྱ།”
མུན་པའི་ཁྲོད་ཀྱི་སྐད་ཆ་དེ་བཤད་མཚམས་བཞག་སོང་། གང་ཟའི་སྟེང་གི་མེ་འོད་
ཡང་མི་གསལ་བར་གྱུར། ཉེ་འཁོར་ཡོད་ཚད་འཇམ་ཐིང་ཐིང་དུ་སྣང་ལ། ངས་སྐད་ཅིག་
ཉིད་དུ་ཡང་མཚོ་ཆུས་གྲུ་གཟིངས་ལ་བརྡབས་ནས་ལྦུ་བའི་རླབས་ཕྲེང་འཐོར་བའི་སྒྲ་དང་
སྒུལ་ཤུགས་འཕྲུལ་འཁོར་གྱི་རྒྱང་ཐག་རིང་ཞིང་གདངས་དམའ་བའི་སྒྲ་དེ་ཡང་ཐོས་བྱུང་།
ང་ལ་ད་དུང་ཐ་མག་རྐང་ཅིག་ལ་མེ་སྒྲོན་འདོད་སྐྱེས་མོད། འབར་ཞུན་གྱི་འོད་དེས་ཁོའི་
གདོང་གསལ་བར་བྱེད་འགྲོ་སྙམ་ནས་ཅུང་ཞེད་པར་གྱུར། ཁོ་ཅི་ནུས་ཀྱིས་གྲག་འགུལ་མེད་
པར་བསྡད་འདུག་པ་རེད། ཁོའི་བཤད་ཚར་སོང་ངམ། མགོ་འཐོམས་སོང་ངམ། ཡང་ན་
གཉིད་སོང་བ་མི་ཤེས་རུང་། ཁོས་ཁུ་སིམ་དེ་དེ་འདྲའི་དཀྲོགས་དཀའ་བ་ཞིག་ཏུ་སྣང་།
འཁོར་གྲུ་སྟེང་གི་ཅོང་དེ་ཤུགས་ཀྱིས་བརྡུངས་བྱུང་། དུས་ཚོད་གཅིག་རེད། ཁོ་ལ་ཞེད་
སྣང་ཆེན་པོ་ཞིག་སྐྱེས་བྱུང་། ངས་ཡང་ཤེལ་ཕོར་འཕྲད་པའི་སྒྲ་ཐོས་བྱུང་། ཁོས་ཡང་རང་གི་
ཉེ་འགྲམ་གྱི་ཆང་ཝི་སི་ཀེ་ལ་ལག་ཉོབ་བྱེད་པ་སྨོས་མ་དགོས་པ་རེད། སྐད་ཤུགས་དམའ་མོའི་
ངང་ཁོས་ཁམ་གང་འཐུངས་སོང་གློ་བུར་དུ་ཡང་ཁོའི་སྐད་ཐོས་བྱུང་། ཡིན་ནའང་སྐད་
འདི་སྔར་ལས་ལྷག་པར་བློ་འཚབ་ཆེ་བར་གྱུར་ནས་འདུག་ལ། སྔར་ལས་ལྷག་པའི་སྤྲོ་སེམས་
འཁོལ་བར་གྱུར་པ་འདྲ།
འོ་ལེ་ཁྱོད་ཀྱིས་ཅུང་ཙམ་སྐུགས་རེད་ཡ། དོན་དག་འདི་འདྲ་ཞིག་རེད།
ང་རང་དེ་ལྟར་ངའི་ཁང་ཆུང་དེར་རང་དགར་བསྡད་པ་ཡིན། སྡོམ་རྒྱའི་ནང་དུ་སྡོད་པའི་
སྡོམ་ཞིག་དང་འདྲ་བར། ཟླ་འགའི་རིང་ལ། གྲག་འགུལ་ཅི་ཡང་མེད་པར་བསྡད། ཆར་དུས་
རྫོགས་མ་ཐག བསྟུད་མར་གཟའ་འཁོར་འགའི་རིང་ལ་ཆར་བ་རྒྱུན་མི་ཆད་ལ། མི་གཅིག་
ཀྱང་ཡོང་མྱོང་མེད། ཡོབ་གླིང་པ་མི་གཅིག་ཀྱང་ཡོང་མ་མྱོང་། ཉིན་རྒྱུན་དུ་ཁང་བའི་
ནང་མི་རྒྱུད་སེར་པོའི་གཡོག་མོ་རྣམས་དང་མཉམ་དུ་བསྡད་པ་དང་། ངའི་ཆང་ཝི་སི་ཀེ་
བཟང་ཤོས་དེ་འཐུང་བ་ཡིན། སྐབས་དེར་ཏག་ཏག་ངའི་སེམས་ཤུགས་ཆག་ཡོད་ལ། ཉིན་
མཚན་ཀུན་ཏུ་ཡོབ་གླིང་དྲན་པ་སྟེ། ངས་སྒྲུང་གཏམ་ག་གེ་མོ་ལས་ཉི་འོད་ཀྱིས་ཕྱུག་པའི་
འདར་ཞིང་འདུག་བཟོད་མི་ཐུབ་པར་འགྱུར། ངས་ཁྱོད་ལ་སྐབས་དེའི་ངའི་གནས་ཚུལ་
སྲང་ལམ་དང་མི་རྒྱུད་དཀར་པོའི་བུད་མེད་མཐོང་བ་ཡིན་ན། ཡིད་འཕྲོས་ཏེ་མཛུབ་མོ་
ཡོངས་སུ་རྫོགས་པར་བརྗོད་ཐབས་བྲལ། འདི་ནི་ཚ་བའི་ནད་ཅིག་སྟེ། སྐབས་སྐབས་སུ་
ལ་འཁྲེན་པའི་ནད་ཅིག་རེད། ངས་དྲན་པ་ཞིག་ལ་སྐབས་དེར་ང་རང་ཙོག་པོར་བསྡད་
ནས་ས་ཁྲ་ཞིག་ལ་ལྟ་བཞིན། སེམས་སུ་ཡུལ་སྐོར་སྣ་ཚོགས་ལ་རེ་སྙེག་བྱེད་བཞིན་ཡོད།
ཧར་སྟབས་ཀྱིས་རྒོལ་ཡོང་བའི་ཚ་གྲང་གི་ནད་བཞིན་ངར་ཆེ་ཡང་ནུས་ཟད་པའི་ཕ་ཡུལ་
སྐབས་དེར་མི་ཞིག་གིས་ཤུགས་དྲག་གིས་སྒོ་བརྡུངས་བྱུང་། སྒོའི་ཕྱི་རུ་ལངས་ནས་ཡོད་
པའི་གཡོག་པོ་ཞིག་དང་གཡོག་མོ་གཉིས་ཧ་ལས་ཏེ་མིག་ཅེར་ནས་བསྡད་ཡོད་པ་དང་། ཁོ་
གཉིས་ཀྱིས་ལག་པས་ཕྱག་རྒྱ་སྣ་ཚོགས་སྟོན་ཞོར་བཤད་རྒྱུར། ལྕམ་སྐུ་ཞབས་ཤིག་ཐོན་
ཐལ། ལྕམ་མོ་ཞིག་རེད། མི་རྒྱུད་དཀར་པོའི་བུད་མེད་ཅིག་རེད་ཟེར།
“ང་ཧར་གྱིས་ཡར་ལངས། ད་ཅི་ངས་རླངས་འཁོར་བསྐོར་ནས་ཡོང་བའི་སྒྲ་ཐོས་མ་
བྱུང་། མི་རྒྱུད་དཀར་པོའི་བུད་མེད་ཅིག་རྙོག་འཛིང་ཆེ་བའི་གནས་འདི་ལ་ཐོན་ཡོང་ངམ།”
ང་རང་ཐོག་ཁང་ལས་འབབ་པར་འདོད་མོད། འོན་ཀྱང་གོམ་པ་ཕྱེད་ཙམ་སྤོས་
རྗེས་ལམ་སང་ཕྱིར་ལྡོག་ཡོང་། ངས་མེ་ལོང་ལ་མིག་འོད་ཅིག་འཕེན་ཞོར། འཚབ་འཚུབ་
ཀྱིས་རང་གི་ལྭ་བར་བྱི་དོར་ཞིག་བྱས་པ་ཡིན། ངའི་ཡིད་སེམས་རབ་ཏུ་འཁྲུགས་ཤིང་བློ་མི་
བདེ་བར་ཡི་མུག་པའི་སྔོན་དཔག་ཅིག་གིས་མནར་བྱུང་། རྒྱུ་མཚན་འཇིག་རྟེན་འདིའི་མི་
བུ་སུ་ཞིག་མཛའ་མཐུན་གྱི་ཀུན་སློང་ཞིག་གིས་ང་ལ་བལྟ་རུ་ཡོང་བ་ངས་ཤེས་མ་སོང་།
ལྕམ་སྐུ་ཞབས་ཤིག་གིས་མདུན་ཁང་ན་སྒུགས་འདུག་པ་དང་། ང་མཐོང་མ་ཐག་
གོམ་པ་མྱུར་མོས་སྔོན་བསུ་བྱས་བྱུང་། རླངས་འཁོར་ལ་འདུག་དུས་གྱོན་པའི་གདོང་
ཁེབས་མཐུག་པོ་ཞིག་གིས་མོའི་གདོང་བསྒྲིབས་ཡོད་པ་རེད། ངས་མོར་ཁམས་འདྲི་ཞུས་པ་
དང་། མོས་མྱུར་དུ་སྐད་ཆའི་ཚིག་སྔ་མཐུད་བྱུང་། “སྨན་པ་ལགས། ཁྱོད་བདེ་མོ” ཞེས་
དབྱིན་སྐད་ཀྱི་ལམ་ནས་ལྷུག་པོར་བརྗོད་བྱུང་ངའི་བསམ་པར་དེ་འདྲའི་ཐོགས་ཐུག་
མེད་པ་ཞིག་དང་། སྔ་མོ་ནས་སྦྱངས་ཟིན་པ་དང་འདྲ་བ་ཞིག་རེད་སྙམ་བྱུང༌། ‘ཁྱོད་
ཀྱིས་མ་བོས་མགྲོན་པོ་ང་ལ་བཟོད་གསོལ་ཞུ། ད་ཅི་ང་ཚོ་གྲོང་བརྡལ་ན་ཡོད་པ་དང་། ང་
ཚོའི་རླངས་འཁོར་དེ་ན་བསྡད་ཡོད།’ ངའི་སེམས་སུ་བསམ་ཚུལ་ཞིག་མྱུར་མོར་
འཆར་འོང་། མོས་རླངས་འཁོར་སྒོ་ཁའི་བར་དུ་སྐོར་མི་ཡོང་བ་ཅི་ཡིན་ནམ། གློ་
བུར་དུ་ངས་ཁྱོད་རང་འདི་ན་བསྡད་ཡོད་པ་དྲན་བྱུང་། ངས་གཞན་གྱི་ཁ་ནས་ཁྱོད་ཀྱི་དོན་
དག་མང་པོ་གླེང་མྱོང་། ཐེངས་སྔོན་མར་ཁྱོད་ཀྱིས་ཙུང་ཏུའུ་གཞོན་པར་གཤག་བཅོས་
བྱས་པ་དེས་དངོས་ནས་ཁོ་རང་འཆི་བདག་གི་ཁ་ལས་བསྐྱབས་པ་རེད། ད་ལྟ་ཁོའི་རྐང་པ་
སངས་དྲག་ཏུ་ཕྱིན་ཡོད་པ་རེད། སྔོན་དང་འདྲ་བར་ཀོར་ཧྥུ་སྤོ་ལོ་རྩེད་ཀྱིན་ཡོད་པ་རེད།
རེད་ཡ། ང་ཚོས་ད་རུང་ནམ་རྒྱུན་དོན་དག་འདིར་ལབ་གླེང་བྱེད་ཀྱིན་ཡོད། ཁྱོད་རང་ང་
ཚོའི་སར་བརྗེ་སྤོར་ཐུབ་ན། ང་ཚོར་སྡུག་ཡུས་ཀྱིས་ཁེངས་པའི་ང་ཚོའི་ཕྱི་ནད་ཚན་ཁག་
གི་སྨན་པ་ཡོངས་དང་། ད་དུང་སྨན་པ་གཞན་པ་གཉིས་བཅས་གཅིག་ཀྱང་མི་དགོས། དྲང་
མོར་བཤད་ན། ཁྱོད་ཉིད་ནམ་ཡང་གྲོང་ཁྱེར་ལ་མི་འགྲོ་དོན་ཅི་ཡིན། ཁྱོད་ཀྱི་འཚོ་བ་ནི་
དངོས་གནས་རི་ཁྲོད་པ་ཞིག་དང་འདྲ་བ་རེད།
མོས་འདི་ལྟར་ཅ་ག་ཅག་གེ་བཤད་ནས་ཚར་རྒྱུ་མེད་པར། བཤད་ཀྱིན་ཇེ་མགྱོགས་
ནས་ཇེ་མང་དང་། ང་ལ་རྩ་བ་ནས་ཁ་གྲག་པའི་གོ་སྐབས་མ་བྱིན་པ་རེད། མོས་མཚམས་
ཚིགས་མེད་པར་སྐད་ཆ་འདི་འདྲ་ཞིག་བཤད་སོང་། ངས་མོ་ཡིད་སེམས་རབ་ཏུ་འཁྲུག་
ནས་བློང་བློང་པོར་གྱུར་པ་ཚོར་ལ། དེ་དང་བསྟུན་ནས་རང་ཉིད་ཀྱང་སེམས་འཚབ་ནས་
བཟོད་མི་བདེ་བར་གྱུར། ངས་མོས་ཅིའི་ཕྱིར་བཤད་ནས་རྫོགས་རྒྱུ་མེད་པ་དང་། ཅིའི་ཕྱིར་
གདོང་གི་སེང་རས་མི་ལེན་པ་ལ་བསམ་བློ་བཏང་། ཁོ་མོར་ཚ་འཁྲུལ་བྱུང་བ་ཡིན་ནམ། ན་
བ་ཡིན་ནམ། ཡང་ན་སྨྱོས་པ་ཡིན། བསྡད་ཀིན་བསྡད་ཀིན་ང་རང་སེམས་མི་བདེ་བར་གྱུར།
རྒྱུ་མཚན་ནི་ང་རང་འདི་ལྟར་མོའི་མདུན་ནས་ཚིག་གཅིག་ཀྱང་བརྗོད་རྒྱུ་མེད་པར་མོའི་
རྫོགས་རྒྱུ་མེད་པའི་ཉོག་གཏམ་ལ་ཉན་ནས་སྡོད་དགོས་པ་ནི་དངོས་ནས་དགོད་བྲོ་བ་ཞིག་
རེད། མཇུག་མཐར་མོས་གཞི་ནས་ཅུང་མཚམས་བཞག་སོང་བ་དང་། ངས་ད་གཟོད་མོ་
རང་ཐོག་ཁང་དུ་གདན་དྲངས། མོས་ལག་བརྡ་ཞིག་བསྟན་ནས་གཡོག་པོ་འདུག་ཏུ་བཅུག་
པ་དང་། དེའི་རྗེས་ངའི་མདུན་དུ་ཐོན་པ་དང་ཐོག་ཁང་དུ་འཛེགས།
‘ཁྱོད་སྡོད་ས་ངོ་མ་ཡག་གི མོས་ཕྱོགས་གཅིག་ནས་ངའི་ཁང་བའི་ཕྱོགས་བཞིར་
ལྟ་བཞིན། ཕྱོགས་གཅིག་ནས་བཤད་རྒྱུར། ཨ་ལ་ལ། འདི་འདྲའི་དཔེ་ཆ་རྩ་ཆེན་མང་པོ་
ཞིག ངས་ངོ་མ་དཔེ་ཆ་འདི་དག་ཐེངས་གཅིག་བཀླག་ན་འདོད།’ མོ་དཔེ་སྒྲོམ་གྱི་མདུན་
དུ་སོང་ནས་དཔེ་མིང་ལ་ཞིབ་ཏུ་ལྟ་བཞིན་འདུག ངས་མོར་སྣེ་ལེན་བྱས་པ་ནས་བཟུང་
འདི་ནི་ཐོག་དང་པོར་མོས་སྐར་མ་གཅིག་ལྷག་ལ་སྐད་ཆ་མ་བཤད་པར་ཁ་རོག་གེར་
བསྡད་པ་རེད།
“ངས་ཁྱོད་ལ་ཇ་ཞིག་སྦང་ངམ།” ངས་དྲིས།
མོ་ཁ་ཕྱིར་ཡང་མི་འཁོར་བར་ད་རུང་ཧུར་གྱིས་དཔེ་མིང་ཁོ་ན་ལ་ལྟ་བཞིན་ཡོད་
པ་རེད། མི་དགོས། བཀའ་དྲིན་ཆེ། སྨན་པ་ང་ཚོ་མྱུར་དུ་ད་དུང་ལམ་ལ་ཆས་
དགོས་ང་ལ་འདུག་ཁོམ་རིང་བོ་མེད་རྒྱང་བཞུད་ཆུང་ཆུང་ཙམ་ཞིག་ཁོ་ན་
ཡིན། ཨ་མ་མ། ཁྱོད་ལ་ད་དུང་ཡང་ཡོད་གི རྩོམ་པ་པོ་འདི་ལ་ང་རང་ཧ་
ཅང་དགའ་བོ་འདུག ངོ་མ་ཅིག་བཟང་གི དངོས་ནས་ཡག་པོ་རེད། 《བརྩེ་སེམས་
སློབ་གསོ》དེབ་འདི་ངས་མཐོང་ཐལ། ཁྱོས་ད་རུང་ཧྥ་རན་སེའི་ཡི་གེའི་དཔེ་ཆའང་
ཀློག་གིན་འདུག ཁྱོད་ལ་དངོས་གནས་འཇོན་ཐང་ཆེན་པོ་འདུག་ངར་བ་རེད།
འཇར་མན་པ། འཇར་མན་པས་སློབ་གྲྭའི་ནང་ནས་ཐམས་ཅད་སློབ་པ་རེད་ཕྱི་སྐད་
དེ་འདྲའི་མང་པོ་ཞིག་ཁོང་དུ་ཆུད་པ་རེད། ངོ་མ་ངར་བ་རེད། ཙུང་ཏུའུ་གཞོན་པ་
ཁྱོད་ཀྱི་ནུས་པ་ལ་ཡིད་ཆེས་བརྟན་པོ་ཡོད་པ་རེད། ཁོས་ནམ་རྒྱུན་བཤད་དོན། ཁྱོད་ཁོ་
ནས་ཁོང་ལ་གཤག་བཅོས་བྱས་ན། ཁོ་ལ་ཡིད་ཆེས་ཡོད་འདུག ང་ཚོའི་མཁར་ནང་
གི་ཕྱི་ནང་ཚན་ཁག་གི་སྨན་པ་དེས་ཏག་སེ་རེ་རྩེད་རོགས་བྱས་ནས་སྡོད་པ་ལས་ཐབས་
མི་འདུག་ཡང་གཅིག་བཤད་ན། ཁྱོད་ཀྱིས་ཨེ་ཤེས་དུས་ད་ལྟའི་བར་དུ་མོས་ད་
དུང་ང་ལ་རྒྱབ་གཏད་ནས་འདུག་དེ་རིང་ངའི་བསམ་པའི་རྒྱུད་ལ་བསམ་ཚུལ་འདི་
འདྲ་ཞིག་ཤར་ཡོང་། ངས་ཁྱོད་རང་བཙལ་ནས་བཀའ་འདྲི་རེ་ཞུ་དགོས་ད་ཅི་ང་ཚོ་
ཏག་ཏག་གནས་འདི་བརྒྱུད་ནས་སོང་། ངས་བསམ་པར་ངས་བལྟས་ན་ད་ལྟ་ཁྱོད་ཕལ་
ཆེར་ཁོམ་ལོང་ཡོད་རྒྱུ་མ་རེད། དེ་ན་ང་རང་ཐེངས་རྗེས་མར་ཡོང་ན་ལོས་དགའ།
‘ཁྱོད་ཀྱིས་རང་གི་བསམ་བྱ་དེ་ཐད་ཀར་ཤོད་དང་།’ སྐབས་དེར་ངའི་སེམས་
སུ་དེ་ལྟར་དྲན། ཡིན་ནའང་ངས་རྣམ་འགྱུར་ཅི་ཡང་མ་བཏོད་པར་མོ་ལ་བཤད་རྒྱུར། ད་
ལྟའམ་ཡང་ན་ག་དུས་ཡིན་རུང་། གལ་སྲིད་མོ་རང་འཐད་པ་ཡིན་ན། མོའི་ཆེད་དུ་སྲིད་ཞུ་
སྒྲུབ་རྒྱུ་ནི་ང་ལ་མཚོན་ན་ཚེ་རབས་གསུམ་ལ་འཐོབ་དཀའ་བའི་བསོད་ནམས་རེད།
‘ནད་རིགས་ཚབས་ཆེན་མ་རེད།’ མོས་བཤད་བཞིན་ལུས་པོ་ཕྱེད་ཙམ་ཚུར་
འཁོར་ཡོང་། དེ་དང་མཉམ་དུ་དཔེ་སྒྲོམ་སྟེང་ནས་དཔེ་ཆ་ཞིག་བླངས་ནས་གང་བྱུང་དུ
བསློགས་པ་རེད། ‘ནད་རིགས་ཚབས་ཆེན་མ་རེད། ན་ཚ་ཆུང་ཆུང་ཞིག་མོ་
ནད’མགོ་ཡུ་འཁོར་བ་དང༌། བརྒྱལ་འགྲོ་གི དེ་རིང་སྔ་དྲོ་ང་ཚོས་རླངས་འཁོར་ཁ་
ལོ་ཞིག་དཀྱོགས་དུས། ང་རང་གློ་བུར་མགོ་རྟིང་བསློགས་སོང་། དྲན་པ་ཐོར་ནས་བརྒྱལ་
སོང་བར་གཡོག་པོས་རླངས་འཁོར་ལས་ང་རང་མི་བསྐྱོར་ཐབས་མེད་དུ་གྱུར་ལ། ཆུ་
བླངས་ནས་ང་ལ་ཆུ་འཐུང་དུ་བཅུག་ཧའེ། ཁ་ལོ་པས་བསྐོར་བ་མགྱོགས་སོང་བ་ཡིན་
ནའང་ཐང་། སྨན་པ་ལགས། ཁྱོད་ཀྱིས་བཤད་ན།
‘ངས་འདི་ལྟར་གང་འདོད་དུ་ཚོད་དཔག་བྱེད་མི་ཐུབ་གི ཁྱོད་རང་རྒྱུན་དུ་འདི་
ལྟར་བརྒྱལ་འགྲོའམ།’
མ་རེད་ཨ། འོ་ལེ་ཉེ་ཆར་ནམ་རྒྱུན་འདི་འདྲ་རེད་ཏག་ཏག་ཉེ་
ཆར་དུས་ཡུན་ཞིག་ལ་འོ་ལེ་ནམ་རྒྱུན་འདི་ལྟར་མགོ་ཡུ་འཁོར་ནས་སྐྱུག་མེར་སློང་གི་
ཁོ་མོ་ཡང་དཔེ་སྒྲོམ་གྱི་མདུན་དུ་ལངས་ནས། དཔེ་ཆ་ཕྱིར་བཞག་པ་དང་། དཔེ་
ཆ་གཞན་ཞིག་ཕྱིར་ཕྱུངས་ནས་ལྟ་ཀློག་བྱེད་ཀྱིན་འདུག ངོ་མ་ཡ་མཚན་རེད། མོས་དཔེ་
ཆ་བསློགས་དུས་ནམ་རྒྱུན་འདི་ལྟར་འདི་ལྟར་ཡིད་སེམས་རབ་དུ་འཁྲུག་པར་འདུག
མོས་ཅིའི་ཕྱིར་གདོང་ཁེབས་བླངས་ནས་མི་ལ་མི་བལྟ་བ་ཡིན། ངས་བསམ་བཞིན་དུ་ཁ་
གཅིག་ཀྱང་མ་གྲག་པར་མོ་ལ་བསྒུགས་ནས་སྡོད་དུ་བཅུག ངས་བསམ་ན་འདི་ལྟར་བྱས་ན་
ཧ་ཅང་སྤྲོ་སྣང་ལྡན་པར་འདུག མཐའ་མར་མོས་གཞི་ནས་ཡང་ཁ་གྲག་བྱུང་ལ། སྔར་བཞིན་
མོའི་བཤད་ནས་རྫོགས་རྒྱུ་མེད་ལ་སྣང་དོགས་ཅི་ཡང་མེད་པའི་བཤད་སྟངས་དེ་རེད།
འདི་ནད་རིགས་ཚབས་ཆེན་ཞིག་ཡིན་ནམ། སྨན་པ། ཨེ་རེད། ཚ་ནད་མ་རེད་
པཱ་ཉེན་ཁ་ཆེ་བའི་ནད་ཅིག་མ་རེད་པཱ་
“ངས་སྔོན་ལ་ཁྱོད་རང་ཚ་བ་རྒྱས་ཡོད་མེད་ལ་བརྟག་དགོས། ཁོ་བོར་ཁྱོད་ཀྱི་ལག་
རྩ་ལ་བརྟག་ཏུ་འཇུག་རོགས་”
ང་ཁོ་མོའི་གམ་དུ་ཕྱིན་པ་དང་།
མོ་རང་ཅུང་ཟད་གཞོགས་སུ་གཟུར་བྱོལ་བྱས་སོང་།
‘སྐྱོན་མེད་གི སྐྱོན་མེད་གི ང་ལ་ཚ་བ་རྒྱས་མེད་’ཚ་བ་རྒྱས་མེད་ཁོ་ཐག་
ཡིན། དྲན་པ་འཐོར་ཏེ་བརྒྱལ་འགྲོ་བའི་སྣང་ཚུལ་འདི་བྱུང་ནས་བཟུང་། ངས་ཉིན་རེ་
བཞིན་རང་ཉིད་ཀྱི་ཚ་དྲོད་བཅལ་བ་ཡིན། གཏན་ནས་ཚ་བ་རྒྱས་མ་མྱོང་། གནད་དོན་ཅུང་
ཙམ་ཡང་མེད་པ་ཡིན། ནམ་ཡིན་ཡང་ཏུའུ་རེད། ངའི་མཆིན་ཁ་ལའང་ནད་མེད།
ང་རང་ཅུང་ཙམ་ལ་སོམ་ཉིའི་ངང་དུ་ལུས། བར་སྐབས་འདིའི་དུས་ཚོད་ཧྲིལ་བོའི་
ནང་། ངའི་སེམས་སུ་ནམ་ཡང་བུད་མེད་འདིས་ང་ལ་སྐྱབས་སུ་རེ་རྒྱུའི་དོན་ཞིག་ཡོད་པར་
སྙམ། མོ་འདུ་འཛི་འདིའི་ཁྲོད་དུ་ཡོང་དོན་ནི་རྩ་བ་ནས་གླེང་གི་ཡོང་བ་ག་ལ་ཡིན། ངས་
མོ་ལ་དུས་ཚོད་སྐར་མ་གཅིག་གཉིས་ཙམ་ལ་བསྒུག་ཏུ་བཅུག་པ་དང་། དེ་རྗེས་ངས་མོ་ལ་
ཐད་ཀར་དུ་བཤད་རྒྱུར། ཁྱོད་ལ་དགོངས་འགལ་མེད་པར་ཞུ། ངས་ཁྱོད་ལ་སྦ་གསང་ཅི་
ཡང་མེད་པར་དྲི་བ་འགའ་བཏོན་ཆོག་གམ།
ལོས་ཆོག སྨན་པ་ལགས། ཁྱོད་རང་སྨན་པ་རེད། མོས་ལན་བསློག་ཞོར་དུ།
ལུས་པོ་ཡང་ཕར་ལ་འཁོར་བ་དང་། ང་ལ་རྒྱབ་གཏད་ནས་དཔེ་ཆ་སྒུལ་གྱིན་འདུག
ཁྱོད་ལ་བྱིས་པ་སྐྱེས་ཨེ་མྱོང་།
སྐྱེས་མྱོང་། བུ་ཞིག་ཡོད།
ཁྱོད་ཀྱིས་དེ་སྔ་ཁྱོད་ཀྱིས་སྔོན་ཆད་ངས་བཤད་འདོད་པ་ནི། ཁྱོད་
ཀྱིས་བྱིས་པ་སྐྱེས་པའི་ཡར་སྔོན་ལ། ཁྱོད་ལ་འདི་འདྲའི་སྣང་ཚུལ་ཡོད་དམ།
‘ཡོད་མྱོང་།’
ད་ལྟ་མོའི་སྐད་གདངས་རྩ་བ་ནས་འགྱུར་ཏེ། གསལ་ཐག་ཆོད་ཅིང་ཧ་ཅང་ཚིག་
ཐག་ཆོད་པར་གྱུར་ནས་འདུག ད་ནི་ཚར་རྒྱུ་རྫོགས་རྒྱུ་མེད་ཅིང་ཡར་ལྡིང་མར་ལྡིང་བྱེད་
པའི་སྐད་གདངས་དེ་རྩ་བ་ནས་མེད་པར་གྱུར།
ངས་དྲི་བ་འདི་འདྲ་ཞིག་བཏོན་པར་དགོངས་འགལ་མེད་པར་ཞུ་ཁྱོད་ད་
ལྟ་ཡང་དེ་འདྲའི་གནས་ཚུལ་ཞིག་གི་ནང་དུ་ལྷུང་ཡོད་པ་རེད་དམ།
རེད་ལགས།
མོས་ཡིག་འབྲུ་འདི་གཉིས་ཚིག་ཐག་གཙང་བཅད་ཀྱིས་བཤད་བྱུང་ལ། རྣོ་དབལ་
མོའི་ཕར་ལ་འཁོར་བའི་མགོ་བོ་ཅུང་ཙམ་ཡང་མི་འགུལ་ལྡན་པའི་གྲི་ཆུང་ཞིག་དང་འདྲ།
བ་རེད།
ལྕམ་སྐུ་ཞབས། རབ་ཡིན་ན་ངས་ཁྱོད་ཀྱི་ལུས་ཧྲིལ་བོར་ཞིབ་བཤེར་ཐེངས་
གཅིག་བྱེད་ཁྱོད་རང་ཁང་བ་གཞན་ཞིག་གི་ནང་དུ་ཕེབས་ན། ཅི་འདྲ་རེད།
སྐབས་དེར་མོ་རང་ཤུགས་ཀྱིས་ཁ་ཚུར་འཁོར་བྱུང་། ངས་གདོང་ཁེབས་བརྒྱུད་ནས་
གྲང་ཤུར་ཤུར་དང་བློ་ཐག་ཆོད་པའི་མིག་འོད་ཅིག་གིས་ང་ལ་བལྟས་ཡོང་བ་ཚོར་བྱུང་།
མི་དགོས་དེའི་དགོས་པ་མི་འདུག་ང་རང་ཉིད་ཀྱི་གནས་ཚུལ་ལ་གདེང་ཚོད་ཡོད།
སྐད་སྒྲ་དེ་ཅུང་ཙམ་སོམ་ཉིའི་ངང་དུ་གྱུར་ཅིང་། ཆང་གིས་གང་བའི་བཏུང་སྣོད་དེ་
མུན་ནག་ནང་ཡང་བསྐྱར་ཡར་བཏེགས་བྱུང་།
འོ་ལེ། ཁྱོད་ཀྱིས་མུ་མཐུད་དུ་གསན་རོགས་ཡིན་ནའང་། ཐོག་མར་ཁྱོད་ཀྱིས་
དུས་ཚོད་ཉུང་ཙམ་བཀོལ་ནས། དོན་དག་འདི་ལ་བསམ་གཞིག་ཡག་པོ་ཞིག་ཐོངས་དང་།
སྐྱེས་པ་ཞིག་ཁེར་རྐྱང་ཁྲོད་ཉམ་དམས་སུ་འགྱུར་བཞིན་ཡོད་པ་ལ། གློ་བུར་དུ་བུད་མེད་
ཅིག་ཁོའི་མིག་མདུན་དུ་ཐོན་འོང་བ་དང་། ལོ་ངོ་འགའི་རིང་འདི་ནི་མི་རྒྱུད་དཀར་པོའི་
བུད་མེད་ཅིག་ཐོག་དང་པོར་ཁོའི་ཁང་བའི་ནང་ཡོང་བ་རེད། གློ་བུར་དུ་ངའི་ཚོར་
སྣང་ཞིག་ལ། ཁང་བའི་ནང་དུ་བཀྲ་མི་ཤིས་པའི་དངོས་པོ་ཅི་ཞིག་ཡོད་པ་དང་། ཉེན་ཁ་
ཞིག་གིས་ཁེངས་ཡོད་པ་རེད་སྙམ། ངས་འཁྱག་སིབ་སིབ་ཀྱི་སྣང་བ་ཞིག་ཚོར་བྱུང་། བུད་
མེད་འདིའི་བློ་བརྟན་འགྱུར་མེད་ཀྱི་བརྟན་ཚུགས་ཀྱིས་ང་རང་སྐྱི་གཡའ་བར་བྱས། མོ་
ཁང་བའི་ནང་དུ་འོངས་ནས། སྐད་ཆ་ཆུ་བཞུར་བཞུར་དུ་རྫོགས་རྒྱུ་མེད་པར་བཤད་བྱུང་
ལ། དེར་མཐུད་ནས་འཕྲལ་མྱུར་གྱིས་མོའི་རེ་འདོད་བཤད་བྱུང་། གློ་གྲི་ཞིག་ཕྱིར་བཏོན་
པ་དང་མཚུངས། རྒྱུ་མཚན་ནི་མོས་ང་ལ་རེ་ཞུ་བྱེད་པའི་དོན་དག་ངས་ཤེས་སོང་། ངས་དེ་
མ་ཐག་ཤེས་སོང་། བུད་མེད་ཚོས་ང་ལ་འདི་འདྲའི་དོན་དག་བསྒྲུབ་པར་རེ་འདོད་ཞུས་
མྱོང་། འདི་ནི་ཐོག་དང་པོ་མ་རེད། འོན་ཀྱང་ཁོ་ཚོ་ཡོང་བའི་དུས་སུ་ཆ་ལུགས་གཞན་ཞིག་
གི་རྣམ་པ་སྟེ། ངོ་ཚ་ཞིང་ཁ་སྐྱེངས་པ་དང་། ཡང་ན་ངུ་ཤུམ་ཡང་ཡང་འཐེན་པ་ཡིན་ལ། ཁོ་
ཚོ་ནི་མིག་ཆུ་འབྱིད་བཞིན་ང་ལ་ཞུ་བ་བྱེད་དུ་ཡོང་བ་ཡིན། ཡིན་ནའང་མོ་ནི་རེད་
ཡ། མོ་ནི་ཕོ་རྒོད་ཞིག་དང་འདྲ་བར་བློ་བརྟན་འགྱུར་མེད་ཀྱིས་ངས་སྐད་ཅིག་ཉིད་
དུ་ཚོར་བ་ནི་བུད་མེད་འདི་ནི་ང་ལས་བློ་སྟོབས་བརྟན་པར་འདུག མོས་ང་རང་མོ་ལ་
མགོ་སྒུར་དུ་འཇུག་འདོད་པ་དང་། དེ་ལྟར་ང་རང་མོའི་བློ་བརྟན་ལ་མགོ་སྒུར་དུ་འཇུག་
འདོད་པ་རེད། འོན་ཀྱང་ཡིན་ནའང་ངའི་སེམས་སུ་མ་རུངས་པའི་བསམ་ཚུལ་
འགའ་མཆིས་ཏེ། ངའི་ནང་སེམས་སུ་བུ་རྒོད་ཅིག་གི་དྲན་ཚུལ་གྱིས་འགོག་རྒོལ་བྱེད་
བཞིན་ཡོད་དེ། དེ་ལྟ་བུའི་ཁོང་ཁྲོའི་མེ་ལྕེ་ཞིག་ཡོད་པ་རེད། རྒྱུ་མཚན་ངས་ད་ཅི་སྔར་
ནས་བཤད་ཟིན་ཆེས་ཐོག་མ་ཉིད་ནས། རེད་ཡ། ངས་བུད་མེད་འདི་ད་དུང་མཐོང་མ་
བྱུང་མོད། ངས་མོ་རང་དགྲ་བོ་ཞིག་ཡིན་པར་བསམ་བྱུང་།
ང་སྔོན་ལ་ཁ་རོག་གེར་བསྡད་པ་ཡིན་ལ། ཁ་རོག་གེར་བྱིས་ཚུལ་དང་ཨུ་ཚུགས་
བཟུང་། ངའི་སྣང་ཚོར་དུ། མོས་གདོང་ཁེབས་བརྒྱུད་ནས་ང་ལ་ཅེར་ནས་འདུག མིག་
ཟུང་གཡོ་བ་མེད་པར་འགྲན་སློང་གི་ཉམས་ཀྱིས་ང་ལ་བཙན་གྱིས་སྐད་ཆ་བཤད་དུ་
འཇུག་འདོད་པ་རེད། ཡིན་ནའང་ང་རང་དེ་འདྲའི་གཡུང་ལ་ཕབ་སླ་བོ་ཞིག་ག་ནས་
ཡིན། ངས་སྐད་ཆ་བཤད་མགོ་བརྩམས་པ་དང་། ཡིན་ནའང་སྐད་ཆ་བསྐོར་ནས་
བཤད་ངས་ཤེས་མེད་ཀྱི་ངང་ནས་མོའི་བཤད་ནས་ཚར་རྒྱུ་མེད་ཅིང་ཧ་ཅང་སྣང་མེད་
ཀྱི་བཤད་སྟངས་དེ་ལ་ལད་མོ་བྱས་པ་ཡིན། རྒྱུ་མཚན་ནི་ཁྱོད་ཀྱིས་གནད་འདི་ཉམས་
ལེན་ཐུབ་ཡོད་མེད་ངས་ཤེས་མ་བྱུང་། ངས་བཙན་གྱིས་མོའི་འདོད་བློ་མངོན་གསལ་གྱིས་
ཕྱིར་ཕུད་བསམ་ལ། ང་རང་གིས་དེ་ལྟར་བྱེད་མི་འདོད་པར། དེ་ལས་ལྡོག་སྟེ་གཞན་
པ་ཡོང་ནས་ང་ལ་ཞུ་བ་བྱེད་ལྷག་པར་དུ་མོས་ང་ལ་ཞུ་བ་བྱེད་དགོས། རྒྱུ་མཚན་ནི་
མོ་ནི་འདི་ལྟའི་དབང་ཤེད་དང་ང་རྒྱལ་ཅན་ཞིག་ཡིན་ངས་ཤེས་ཡོད་དེ། བུད་མེད་
ཀྱི་འདི་ལྟ་བུའི་ལང་ཤོར་དང་ང་རྒྱལ། གཞན་པར་གྲང་ཤུར་ཤུར་གྱི་རྣམ་འགྱུར་གྱིས། ངས་
རང་ལ་སྣང་ཆུང་གི་བསམ་བློ་སྐྱེས་ཤིང་། མོ་རྣམས་ལས་མགོ་འཕང་དམའ་བའི་སྣང་བ་
ཞིག་ཤར།
དེའི་སྟབས་ཀྱིས་ངས་མི་བཤད་དགུ་བཤད་བྱས་ཏེ། ནད་འདི་ཚབས་ཆེན་ཞིག་མ་
རེད། དྲན་པ་འཐོར་བའི་རིགས་འདི་བུད་མེད་ཀྱི་རྒྱུན་ལྡན་གྱི་འཚོ་བའི་སྣང་ཚུལ་ཞིག་
རེད། དོན་དག་ངན་པ་ཞིག་མིན་པར་མ་ཟད། དེ་ལས་ལྡོག་སྟེ། དེས་ཧ་ལམ་བདེ་ཐང་ངང་
འཚར་ལོངས་བྱེད་པར་ཁག་ཐེག་བྱེད། ངའི་གསོ་རིག་དུས་དེབ་ཐོག་བཀོད་ཡོད་པའི་
ནད་དཔེ་མང་པོ་ལུང་དུ་དྲངས་ནས། ངས་མཚམས་མི་ཆད་པར་བཤད་པ་དང་། རང་སྣང་
གང་ཤར་སྒོས། གནད་ཆེན་གཡོལ་ནས་གནད་ཆུང་བརྗོད། མགོ་ནས་མཇུག་བར་དུ་མོའི་
གནས་ཚུལ་དེ་དོན་དག་ཆུང་ཆུང་གཅིག་ཏུ་བརྩིས་ངའི་དུས་ཡུན་རིང་བོར་མོས་
ངའི་བཤད་མཚམས་གཅོད་པར་སྒུགས་བསྡད། ངས་འདི་ལྟར་བཤད་ན་མོས་བཟོད་ཐབས་
མེད་པ་ངས་ཤེས་ཡོད།
“དངོས་གནས། མོས་སྐད་ཆ་བར་ལ་བརྒྱབ་བྱུང་། ཁ་ཚིག་ཧ་ཅང་རྣོ་བར་མ་ཟད་།
ད་དུང་ལག་བརྡ་ཞིག་བཏང་སྟེ། མིར་སེམས་གསོ་བར་བྱེད་པའི་སྟོང་གཏམ་དེ་དག་ཚང་
མ་བསུབ་དགོས་པ་འདྲ།
སྨན་པ། ངའི་སེམས་མི་བདེ་བར་བཟོ་བ་འདི་མ་རེད། ངས་རང་གི་བུ་བཙའ་
བའི་སྐབས་དེར། ངའི་ལུས་ཕུང་ཅུང་བཟང་ཡིན་ཡང་ད་ལྟ་ངའི་ལུས་ཕུང་དེ་འདྲ་མི་
བཟང་བ་ང་ལ་སྙིང་ནད་ཡོད།
‘ཨ། སྙིང་ལ་ནད་ཡོད།’ ངས་བསྐྱར་ཟློས་ཐེངས་གཅིག་བྱས། སེམས་ཁྲལ་
ཆེ་ཞིང་བློ་མི་བདེ་བའི་བཅོས་མའི་ཚུལ་གྱིས། “དེས་ན་ངས་མྱུར་མོར་ཞིབ་བཤེར་བྱེད་
དགོས” ཞེས་བཤད། ང་འགུལ་བ་ཙམ་བྱས་ཏེ། ཡར་ལངས་ནས་ཉན་བརྟག་ཡོ་བྱད་ལེན་
དུ་འགྲོ་བ་དང་འདྲ་བའི་ཚུགས་ཀ་ཞིག་བསྟན།
ཡིན་ན་ཡང་། མོས་འཕྲལ་དུ་ངའི་བཤད་མཚམས་བཅད་པ་རེད། ད་ལྟ་མོའི་ཁ་
ཚིག་རྣོ་ཞིང་སྔར་ལས་བློ་ཐག་བཅད་དེ་བཀའ་རྒྱ་གནང་བ་དང་འདྲ།
‘ངའི་སྙིང་ལ་ནད་ཡོད། སྨན་པ། ངས་ཁྱོད་ངེས་པར་དུ་ངས་བཤད་པའི་སྐད་ཆར་
ཡིད་ཆེས་བྱེད་དུ་འཇུག་དགོས། ངས་ལུས་ཕུང་ཞིབ་བཤེར་བྱས་ནས་དུས་ཚོད་མང་པོ་ཞིག་
ཆུད་ཟོས་བྱེད་མི་འདོད། ངས་བསམ་ན། ཁྱོད་རང་ང་ལ་ཡིད་ཆེས་དེ་བས་ཆེ་ཙམ་བྱས་ཆོག
ངས་མ་མཐར་ཡང་ཁྱོད་ལ་སེམས་བསམ་པའི་གཏིང་ནས་ཡིད་ཆེས་བྱས་ཡོད།’
ད་ལྟ་འཐབ་འཁྲུག་གི་མགོ་བརྩམས་ཚར་བས། དེ་ནི་འཛེམ་བག་མེད་པའི་འགྲན་
སློང་རེད། ངས་མོའི་འགྲན་སློང་དང་ལེན་བྱས་སོང་།
ཡིད་ཆེས་ཀྱི་སྔོན་འགྲོ་ནི་ཁ་གསང་ཟོལ་མེད་དང་། བློ་ཁོག་ཡོངས་སུ་སྟོན་པའི་
དྲང་མོ་དྲང་རྐྱང་དེ་ཡིན། ཁྱོད་རང་གིས་སྐད་ཆ་གསལ་བོར་ཤོད། ང་སྨན་པ་ཞིག་ཡིན། ཐོག་
མར་ཁྱོད་ཀྱིས་གདོང་ཁེབས་དེ་ཕུད་རྗེས། མར་བསྡད་ནས། དཔེ་ཆ་དེ་དག་ལ་མི་རེག་པ་དང་།
བསྐོར་བཤད་མ་བྱེད། གདོང་ཁེབས་བརྒྱབ་ནས་སྨན་པར་སྟོན་པ་ཧ་ལམ་ཡོད་པ་མ་མེད།
མོས་ང་ལ་བལྟས་འདུག ལུས་པོ་མདའ་ལྟར་དྲང་ལ། ང་རྒྱལ་དང་རང་སྣང་ཧ་ཅང་
མཐོ། མོས་ཐེ་ཚོམ་ཏོག་ཙམ་ཟ་བཞིན་མར་ལ་ཙོག་སྟེ། གདོང་ཁེབས་བླངས་སོང་། ངས་ཁོ་
མོའི་ངོ་གདོང་མཐོང་བྱུང་། ང་ཞེད་སྣང་སྐྱེས་པ་དང་ཀུན་ནས་མཚུངས། དཔག་བྱེད་དཀའ་
བའི་ངོ་གདོང་ཞིག་རེད། རྣམ་འགྱུར་གཟབ་ནན་ཡིན་ཞིང་ཅི་ཞིག་དྲན་པ་རྟོགས་མི་ཐུབ།
ལོ་ཚོད་ཀྱིས་ཚད་བཀག་མེད་པའི་མཛེས་ཉམས་ཞིག་ལྡན། སྐྱ་མདངས་མངོན་པའི་དབྱིན་
ཇི་པའི་མིག་ཟུང་ཐོགས་ཡོད་ཅིང་། བལྟས་ཚོད་ཀྱིས་ཧ་ཅང་ལྷིང་འཇགས་ཤིག་རེད། དོན་
དངོས་སུ་མིག་ཟུང་འདིའི་ལྟག་རྒྱབ་ཏུ་ཐབས་ཤེས་སྣ་ཚོགས་དྲན་ཕོད་པའི་འདོད་བརྩེ་ངར་
མོ་ཞིག་ཡོད། ཧ་ཅང་སྲབ་པའི་མཆུ་འདབ་དམ་པོར་ཟུམས་ཤིང་། གལ་ཏེ་རང་གིས་བཤད་
ན་མ་འདོད་ཚེ། གསང་བ་གང་ཡང་ཤོར་མི་སྲིད། ང་ཚོ་ཕན་ཚུན་ལ་ཅེར་ནས་སྐར་མ་
གཅིག་ཙམ་འགོར་སོང་མོའི་མིག་ལས་བཀའ་རྒྱ་ལྟ་བུའི་མདངས་འོད་འཕྲོ་ཞིང་། དེའི་
མཚུངས་སུ་འདྲི་རྩད་གཏོང་བའི་ཉམས་ཤིག་ཀྱང་མངོན། སྙིང་རྗེ་མེད་ཅིང་རྣོ་ལྕགས་དང་
མཚུངས་པའི་གདུག་རྩུབ་ཀྱིས་ཁེངས་པའི་བཞིན་མདངས་དེ་ངས་བཟོད་བསྲན་བྱེད་དཀའ།
ངས་དབང་མེད་དུ་མིག་འོད་ཉེ་འགྲམ་དུ་སྤོས་པ་ཡིན།
མོས་མཛུ་གུའི་རུས་ཚིགས་ཀྱིས་ཅོག་ཙེ་ཡང་མོར་བརྡུངས། འདི་ལྟར་བཤད་ན་
མོའང་སེམས་པ་འཁྲུག་ནས་སྡོད་ཚུགས་གི་མེད། དེ་ནས་མོས་གློ་བུར་དུ་མགྱོགས་མྱུར་
ངང་། སྨན་པ། ཁྱོད་ཀྱིས་ངས་ཁྱོད་རང་བཙལ་ཏེ་ཅི་ཞིག་བྱེད་བསམ་པ་ཤེས་ཨེ་ཡོད།
ཡང་ན། ཁྱོད་ཀྱིས་གཏན་ནས་མི་ཤེས་པ་ཡིན་ནམ།
ངས་བསམ་ན་ང་རང་གིས་ཤེས་ཀྱི་རེད། ཡིན་ན་ཡང་ང་ཚོ་གནད་དོན་ལ་མི་
གཡོལ་བར་གསལ་བོར་བཤད་ན། ཁྱོད་ཀྱིས་རང་གི་མིག་སྔའི་གནས་ཚུལ་འདི་མཇུག་
རྫོགས་ན་འདོད་ཁྱེད་ཀྱིས་རང་ཉིད་དྲན་པ་འཐོར་བ་དང་ཞེ་མེར་བ་ལས་ཐར་ཐུབ་པ་
བྱེད་བསམ་ན། ཐབས་བཀོད་ནི་ནད་གཞི་རྩ་བ་ནས་གཙང་སེལ་བྱེད་རྒྱུ་དེ་ཡིན། འདི་ལྟར་
བཤད་ན་འགྲིག་གམ།
འགྲིག་ཐལ།
འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
བཤན་གྲི་མར་ལྷུང་བ་དང་འདྲ་བར། ཐག་སྒྲ་ཞིག་དང་མཉམ་དུ་ཡིག་འབྲུ་དེ་
གཉིས་བརྗོད་བྱུང་།
ཁྱོད་རང་གིས་ཀྱང་ཤེས་ཡོད་པ་ཡིན་ནམ། འདི་ལྟ་བུའི་ཚོད་ལྟ་ཉེན་ཁ་ཆེ་
ང་ཚོ་ཕྱོགས་གཉིས་ཀར་ཉེན་ཁ་མི་ཆེའམ།
ཤེས་ཡོད།
“བཅའ་ཁྲིམས་ཀྱིས་ང་ལ་དེ་ལྟར་བྱེད་དུ་མི་འཇུག
དེ་ལྟ་བུའི་གནས་ཚུལ་འགའ་རེ་ཡོད། དེ་ལྟར་སྒྲུབ་པ་བཀག་འགོག་མི་བྱེད་པ་
མ་ཟད། དེ་ལས་ལྡོག་སྟེ་ད་དུང་དེ་ལྟར་སྒྲུབ་དགོས་བསམ་བཞིན་ཡོད།
ཡིན་ན་ཡང་དེ་ནི་སྨན་པའི་བརྟག་དཔྱད་འཛིན་ཡིག་ཡོད་དགོས།
ཁྱོད་ཀྱིས་བརྟག་དཔྱད་འཛིན་ཡིག་དེ་རྙེད་ཐུབ་པ་རེད། ཁྱོད་རང་སྨན་པ་རེད།”
མོས་སྐད་ཆ་དེ་བཤད་སྐབས། བློ་སེམས་རྩེ་གཅིག་ཏུ་ང་ལ་ཅེ་རེར་ལྟ། མིག་
མདངས་རབ་ཏུ་གསལ་ཞིང་རྡེབ་པ་ཙམ་ཡང་མི་བྱེད། དེ་ནི་བཀའ་རྒྱ་ཞིག་ཡིན་འདུག
དཔའ་མེད་སྙིང་ཆུང་ང་རང་ཞེད་སྣང་གིས་འདར་བཞིན་འདུག མོའི་བློ་རྩ་གདོན་འདྲེ་
དང་འདྲ་བའི་སྒེར་གཅོད་ལ་ཡིད་སྨོད་འཆོར། ཡིན་ན་ཡང་ངས་ད་དུང་འཕག་འཚག་
བྱེད་ཀྱིན་ཡོད། ངས་རང་ཉིད་ལ་རྡོག་བརྫིས་ཐེབས་ཏེ་ཐལ་བར་བརླག་པ་ཤེས་སུ་འཇུག་
མི་འདོད།‘གོ་སྐབས་བསྐྲུན་རྒྱུར་བྲེལ་བ་མ་ལངས། དཀའ་ལས་ཅུང་མང་པོ་ཞིག་ལ་
གཏད་ནས། མོ་རང་ཐབས་ཟད་དེ་ཁྱོད་འཚོལ་དུ་ཡོང་བ་བྱེད་དགོས།’ ཆ་མ་འཚལ་བའི་
འདོད་ཧམ་ཞིག་ངའི་སེམས་ནང་ནས་ལམ་སེ་སོང་།
དོན་དག་འདི་དུས་ནམ་ཡང་སྨན་པའི་རང་ངོས་འདོད་པ་ལྟར་ཐག་གཅོད་ཀྱིན་
མེད། འོན་ཀྱང་ངས་བསམ་པར་སྨན་ཁང་ནང་གི་ལས་གྲོགས་ཤིག་དང་།
ང་ལ་ཁྱོད་ཀྱི་ལས་གྲོགས་མི་དགོས། ང་རང་ཁྱོད་བཙལ་དུ་འོང་བ་ཡིན།
‘ངས་དྲིས་ན་ཆོག་གམ། ཅིའི་དོན་དུ་བསམ་གཟས་ནས་ང་བཙལ་དུ་འོང་བ་ཡིན།’
‘ངས་ཁྱོད་ལ་དྲང་གཏམ་བཤད་པའི་རྒྱུ་མཚན་ནི་ཁྱོད་རང་ས་གཡོན་ལོགས་
ཤིག་ཏུ་བསྡད་ཡོད། ཁྱོད་ཀྱིས་ང་ངོ་ཤེས་རྒྱུ་མ་རེད་རྒྱུ་མཚན་ནི་ཁྱོད་སྨན་དཔྱད་ཀྱི
ལག་རྩལ་ཧ་ཅང་མཐོ་བའི་སྨན་པ་ཞིག་ཡིན། བཤད་ནས་འདིར་སླེབས་ཚེ་མོ་ཐེ་
ཚོམ་ཅུང་ཙམ་སྐྱེས་པ་དང་ཕལ་ཆེར་ས་ཆ་འདིར་དུས་ཡུན་རིང་པོར་འདུག་རྒྱུ་མ་
རེད། ལྷག་པར་དུ་ཁྱོད་རང་གལ་སྲིད་ཁྱོས་སྒོར་མོ་མང་པོ་ཞིག་ཐོགས་ཏེ་ཕྱིར་ཡུལ་དུ་
འགྲོ་ཐུབ་ན།
ངའི་ལུས་ཡོངས་ལ་གྲང་འདར་བརྒྱབ། འདི་ལྟའི་ནོར་འཆུག་བྲལ་བའི་ཁོག་
རྩིས་དང་། ལྕགས་ནག་དགུ་སྒྲིལ་ལྟ་བུའི་ཚོང་ལས་ཀྱིས་ང་རང་ཧ་ལས་ཤིང་མགོ་འཐོམ་
དུ་བཅུག ད་ལྟའི་བར་དུ། མོས་ང་ལ་ད་དུང་ཞུ་བ་འཐེན་པའི་ཚིག་མ་བཤད་འོད་
ཀྱང་འདི་དག་ཚང་མ་སྔ་མོ་ནས་རྩིས་བརྒྱབ་སྟེ་ཁྲིགས་ཁྲིགས་བཅོས་ཡོད། ཐོག་མར་ངའི་
ཕྱོགས་ལ་ཞིབ་འཇུག་གང་མང་བྱས་ཤིང་། དེ་ནས་ཁོ་བོ་འཛིན་ཐབས་གཅིག་གིས་བཟུང་
བ་རེད། མོའི་གདོན་འདྲེ་དང་མཚུངས་པའི་བློ་རྩས་རྫིག་ཉམས་སྟོན་པ་རེད། འོན་ཀྱང་
ངས་སྡང་སེམས་ཆེན་པོས་འགོག་རྒོལ་བྱས་པ་ཡིན། ངས་ཡང་ཐེངས་གཅིག་ལ་རང་ཉིད་
དོན་གང་ཡིན་པ་དེར་དམིགས་དགོས་པ་དང་དུ་ལེན་པར་བཙན་གྱིས་སྐུལ་ཧ་ལམ་
ཁྲེལ་དགོད་ཀྱི་རྣམ་འགྱུར་ཞིག་ཡིན།
འོན་ཀྱང་སྒོར་མོ་འདི་འདྲ་མང་པོ་ཁྱོད་ཀྱིས་གང་ལ་བཀོལ་རྩིས་ང་ལ་
བཀོལ་སྤྱོད་བྱེད་དུ་འཇུག་རྩིས་ཡོད་དམ།
ཁྱོད་ཀྱི་རོགས་རམ་ལ་བཀའ་དྲིན་འཇལ་བའི་ཆེད་དང་། ཡང་ན་ཁྱོད་མྱུར་
མོར་ལམ་ལ་ཆས་པའི་ཆེད་དུ་ཁྱོད་ལ་སྟེར་བསམ་ཡོད།’
ཁྱོད་ཀྱིས་ཤེས་སམ། འདི་ལྟར་བྱས་ན་ངའི་ལས་འཁྱུར་ངལ་གསོའི་དངུལ་སྒོར་
རླུང་ལ་བསྐུར་ངེས་རེད།
ངས་ཁྱོད་ཀྱི་གྱོང་ལ་སྐྱིན་ཚབ་འཇལ་ངེས་ཡིན།
ཁྱོས་བཤད་པའི་ནང་དོན་ཧ་ཅང་གསལ་བོ་རེད་འོན་ཀྱང་ངས་དེ་ལས་
ཀྱང་གསལ་བོ་ཡིན་དགོས་པའི་བླང་བྱ་བཏོན་པ་ཡིན། ཁྱེད་ཀྱིས་སྒོར་ག་ཚོད་ཀྱིས་གླ
དངུལ་འཇལ་བར་རེ་བ་འདོན་རྩིས་ཡོད།
ཁྲི་གཅིག་དང་སྟོང་གཉིས། ཨ་མུའུ་སུ་ཐུ་ཏན་དངུལ་ཁང་གི་ལག་འཛིན་དངུལ་
སྤྲོད་འཛིན་ཤོག་དགོས།
ངའི་ལུས་ཧྲིལ་བོ་ལྷབ་ལྷུབ་འདར་ངའི་ལུས་ཧྲིལ་བོ་ལྷབ་ལྷུབ་འདར། རྒྱུ་
མཚན་ནི་ཁོང་ཁྲོ་དང་ཡང་གཅིག་བཤད་ན་ཁས་ལེན་བྱས་པས་ཡིན། མོས་མ་ལུས་
པར་ནང་དུ་རྩིས་ཡོད། དངུལ་འདི་འདྲ་མང་པོ་ཞིག ད་དུང་དངུལ་སྤྲོད་སྟངས་བཅས་
ཀྱི་དབང་གིས། ང་བྱ་ཐབས་བྲལ་ཏེ་རྒྱལ་ཕྱིར་བྲོས་འོང་བ་ཡིན། མོས་ང་ངོ་མི་ཤེས་རུང་ང་
རྒྱ་ཚད་ལ་བླངས་ཡོད་པ་རེད། སྔ་མོ་ནས་ང་རང་བསླུས་ནས་ཁོ་མོའི་འདོད་བློ་ལྟར་ཁ་ལོ་
བསྒྱུར་གྱིན་ཡོད། ངས་མོ་ལ་འགྲམ་ལྕག་ཅིག་གཞུས་འདོད་མོད། འོན་ཀྱང་ང་ངའི
ལུས་ཧྲིལ་བོ་འདར་སིག་སིག་ངང་ཡར་ལངས་མོ་ཡང་ཡར་ལངས་བྱུང་མིག་
བཞི་བོ་ཕན་ཚུན་ལ་ཅེར་ནས་བསྡད། ངས་མོའི་ཞུ་བ་བྱེད་མི་འདོད་པར་དམ་པོར་ཟུམ་
པའི་ཁ་སྒོ་དང་། མགོ་མི་བསྒུར་ཞིང་རང་ཆེ་རང་རློམ་གྱི་དབུ་འཕང་མཐོན་པོར་བཏེགས་
པ་དེ་མཐོང་ཚེ། ང་ལ་གློ་བུར་དུ་གཏུམ་དྲག་ལག་ཏུ་བསྟར་བའི་འདོད་ཧམ་ཞིག་སྐྱེས་
སོང་། མོས་ཀྱང་ངའི་དྲན་ཚུལ་དེ་ཤེས་རྟོགས་བྱུང་སོང་བ་འདྲ། རྒྱུ་མཚན་ནི་མོས་སྨིན་
མ་གྱེན་ལ་ཕྱོགས་ཏེ། སུན་སྣང་གིས་ཁེངས་པའི་མི་ཞིག་ཕར་བསྐྲོད་འདོད་པ་དང་གཉིས་
སུ་མ་མཆིས། ངེད་གཉིས་བར་གྱི་ཞེ་འཁོན་དེ་ལམ་སང་དམར་རྗེན་རྗེན་དུ་ཕྱིར་མངོན
བྱུང་། མོ་ངའི་སྟེང་ལ་ཞེ་སྡང་ལངས་ཡོད་པ་ཚོར་ཐུབ། རྒྱུ་མཚན་ནི་མོ་ལ་ང་རང་མཁོ་
བ་རེད། ང་ཡང་མོའི་སྟེང་ལ་ཞེ་སྡང་ལངས་ཡོད། རྒྱུ་མཚན་ རྒྱུ་མཚན་ནི་མོས་ང་
ལ་ཞུ་བ་མི་འཐེན་པས་ཡིན། དུས་ཚོད་སྐར་ཆ་གཅིག་གི་ཁུ་སིམ་དེ་དོན་དངོས་སུ་ངེད་
གཉིས་ཀྱིས་ཐེངས་དང་པོར་ཡ་ཡོ་མེད་པར་ཁ་བརྡ་བྱས་པ་དེ་ཡིན། དེ་ནས་ང་ལ་འབུ་ནག་
ཞིག་གིས་སོ་བཏབ་པ་ཇི་བཞིན། གློ་བུར་དུ་དྲན་ཚུལ་ཞིག་སྐྱེས་བྱུང་། ངས་མོ་ལ་བཤད་
པར་མོ་ལ་བཤད་པར།
ཁྱོས་ང་ལ་ཅུང་ཙམ་སྒུག་རོགས། དེ་མིན་ཚེ་ཁྱོད་ཀྱིས་ངས་སྒྲུབ་པའི་བྱ་བར་གོ་བ་
ལོག་སྲིད། ངས་བཤད་པའི་སྐད་ཆ་ཁྱོད་ལ་འགྲེལ་བཤད་ཅིག་བྱ་དགོས། སྨྱོ་ཧམ་གྱི་
དྲན་ཚུལ་འདི་ངའི་ཀླད་པར་ཇི་ལྟར་སྐྱེས་པ་ཡིན་ནམ།
མུན་ནག་ནང་ཤེལ་གྱི་ཆང་ཕོར་ཡང་མོར་ཐོད་གཏུག་བརྒྱབ་རྗེས། མི་དེའི་སྐད་
གདངས་སྔར་ལས་ཇེ་མཐོ་དང་ཇེ་དྲག་ཏུ་སོང་།
ངས་རང་ཉིད་གུ་ཡངས་སུ་བཏང་ནས་དག་འབུད་བྱེད་བསམ་པ་མིན་དེ་
མིན་ཚེ་ཁྱོས་ང་རང་མི་གང་འདྲ་ཞིག་ཡིན་པ་ཤེས་མི་ཐུབ་ཡར་སྔོན་གྱི་ངའི་སྤྱོད་པ་
ཡ་རབས་ཤིག་ཡིན་མིན་ཁོ་བོས་ཤེས་མི་ཐུབ། ངའི་བསམ་པར། ང་ནི་ནམ་རྒྱུན་གཞན་ལ་
རོགས་རམ་བྱེད་དགའ་བའི་མི་ཞིག་ཡིན། ཡུལ་དེའི་འཚོ་བ་ཧ་ཅང་སྡུག་པོ་རེད། རང་
ཉིད་ཀྱིས་བསླབ་པའི་ཚན་རིག་ཤེས་བྱ་བེད་སྤྱད་ནས་མི་གཞན་ལ་རོགས་རམ་བྱེད་ཐུབ་
པ་ནི་དགའ་འོས་པའི་དོན་དག་ཉག་གཅིག་ཡིན་སོང། དངོས་གནས་དེ་འདྲ་ཞིག་རེད།
ང་རང་གི་ཆེས་མཛེས་སྡུག་ལྡན་པའི་དུས་ནི། ཉིན་ཞིག་མི་རྒྱུད་སེར་པོའི་སྐྱེས་པ་ཞིག་
ངའི་མདུན་དུ་རྒྱུགས་ཡོང་བ་དང་། འཇིགས་སྣང་གིས་ངོ་གདོང་སྐྱ་བོར་གྱུར་འདུག མ་
གཞི་ཁོ་ལ་དུག་སྦྲུལ་གྱིས་སོ་བཏབ་པས་རྨ་ཁ་ཆེས་ཆེར་སྐྲངས་ཡོད། ཁོས་ངུ་ངག་གིས་
ངའི་རྐང་བ་མ་གཏུབ་ཅེས་ཞུ་བ་བྱས། མཐར་ངས་རྒྱལ་ཁའི་ངང་ཁོ་རང་སྐྱོབ་ཐུབ་པ་བྱུང་
སོང་། གལ་སྲིད་བུད་མེད་ཅིག་ལ་ཚ་ཆེན་པོ་བརྒྱབ་ནས་ཉལ་སར་ལྷུང་ཡོད་ཚེ། ངས་དུས་
ཚོད་གཅིག་ཡན་ལ་རླངས་འཁོར་བསྐོར་ནས་མོར་སྨན་བཅོས་བྱེད་དུ་འགྲོ་སྲིད། ད་དུང་
བུད་མེད་འདིས་རེ་བ་བཏོན་པ་ལྟར། ངས་དེ་ལྟར་དུ་རོགས་རམ་བྱས་པ་ཡིན། ངས་ཡོ་
རོབ་གླིང་གི་སྨན་ཁང་དུ་ལས་ཀ་བྱེད་དུས། དེ་ལྟ་བུའི་རོགས་རམ་བྱས་མྱོང་། ཡིན་ནའང་
གནས་ཚུལ་འདི་འདྲའི་འོག་ཏུ་ཁྱོད་ཀྱིས་མ་མཐའ་ཡང་། མི་འདི་ལ་ཁྱོད་མཁོ་བ་དེ་ཚོར་
དགོས། ཁྱོད་ཀྱིས་མི་ཞིག་གི་སྲོག་བསྐྱབས་པའམ་མི་ཞིག་ལ་ཡི་ཆད་བྱུང་དུ་མ་བཅུག་པ་
གང་ཡིན་རུང་དེ་ཁྱོད་ཀྱིས་ཤེས་དགོས། འདི་ལྟའི་མི་གཞན་ལ་ཁྱོད་མཁོ་བའི་ཚོར་བ་དེ།
ཁྱོད་ཀྱིས་མི་གཞན་ལ་རོགས་བྱེད་སྐབས། རང་ཉིད་ལ་ཡང་ཚོར་བ་དེ་འདྲ་དགོས།
ཡིན་ན་ཡང་བུད་མེད་འདི་ངས་རང་གི་སེམས་ཁམས་ཁྱོད་ལ་མཚོན་ཐུབ་
མིན་མི་ཤེས། མོས་ང་ལ་ཁོང་ཁྲོ་བསླངས་བྱུང་། མོ་རྒྱ་སྲང་དུ་ཉུལ་བ་ལྟར་མངོན་
མངོན་བརྗིད་བརྗིད་ཀྱིས་ཁང་བའི་ནང་དུ་འཛུལ་ཡོང་། བར་གླགས་འདི་ནས་བཟུང་།
མོའི་ཁེངས་ཉམས་ཀྱི་བཟོ་ལྟས་ངའི་ངོ་རྒོལ་གྱི་བསམ་བློ་བསླངས་བྱུང། ངས་ཇི་ལྟར་
བཤད་ན་བཟང་ངམ་མོས་ངའི་ལུས་སྟེང་གི་བཟོད་སྒོམ་ཡོད་ཚད་དང་། སྦས་སྐུང་
བྱས་པ་ཡོད་ཚད། ངན་གཤིས་མཐའ་དག་བསླངས་ནས་ངོ་རྒོལ་བྱེད་དུ་བཅུག་སོང་། མོ་
འདིར་ཡོང་ནས་སྐུ་དྲག་བུད་མེད་ཀྱི་ཚུགས་ཀ་བསྟན་ཏེ་སྣང་བ་མཐོ་ཞིང་ཁ་ངོ་འཁྱག་པ།
གམ་དུ་ཡང་བཅར་མི་ཉན། ཚེ་སྲོག་དང་འབྲེལ་བའི་གནད་འགག་གི་དོན་དག་ཡོད་ཚད་
ཉོ་ཚོང་གི་ཚད་དུ་བཞག་འགྲོ་བ་དེས། དངོས་གནས་ང་རང་ཁོང་ཁྲོ་ལངས་སུ་བཅུག་ནས་
མར་འབབ་ཐབས་མི་འདུག ད་དུང་བཤད་ན་སྐད་ཆ་ངོ་མ་བཤད་ན། ཅི་ལྟར་བྱས་
ཀྱང་ཀོར་ཧྥུ་སྤོ་ལོ་བརྩེས་ནས་ཕོ་བ་འབུར་དུ་བཅུག་པ་མིན་རྒྱུ་རེད་ལ། ངས་ཤེས་གི་
ངས་ཤེས་གི་དེ་ཡིན་ན་འདི་ལྟར་བཤད་ང་ལ་གློ་བུར་བའི་བར་གླགས་དེར
ང་ལ་བར་གླགས་དེར་དྲན་ཚུལ་འདི་འདྲ་ཞིག་འཆར་བྱུང་། ཡིད་ལ་གསལ་བོར་དྲན་
པ་ཡིན་ནའང་ཐང་། སྤྲོ་སྣང་གང་ཡང་མེད་པའི་བུད་མེད་འདི། ཁེངས་དྲེགས་ཀྱིས་ཁྱེར་
བའི་བུད་མེད་འདི། རྣམ་འགྱུར་གྲང་ཤུར་ཤུར་གྱི་བུད་མེད་འདི། ངས་མོ་ལ་བལྟ་བའི་
སྐབས་རེ་རེར། འགོག་འདོད་ཀྱི་ཉམས་སྣང་ཞིག་གིས་དང་ལེན་མི་བྱེད་པའི་ཚུག་ས་ཀ་
ཅུང་ཙམ་རེ་བསྟན་ཡོང་། མོའི་སྐྱ་མདོག་འཚེར་བའི་མིག་འབྲས་ཀྱི་གོང་དུ། སྨིན་མ་སྨྱུ་
གུ་ལྟར་དྲང་མོར་བསླངས་ཡོང་། འོན་ཀྱང་། ཟླ་གཉིས་གསུམ་ལྷག་གི་སྔོན་དུ། མོ་དེ་སྔོན་
ཕོ་གསར་ཞིག་དང་མལ་ཁྲིའི་སྟེང་འགྲེ་ལྡོག་བརྒྱབ་ཅིང་། དུད་འགྲོ་ཞིག་དང་འདྲ་བར་
དམར་རྗེན་རྗེན་དུ་ལུས་པོ་གཅེར་བུར་བུད། དགའ་མགུར་རོལ་བའི་སྐྱིད་སྣང་གི་འཁུན་
སྒྲ་བར་མེད་དུ་འདོན་ཅིང་། ལུས་པོ་གཉིས་གཅིག་ཏུ་འདྲེས་པ། མཆུ་འདབ་ཟུང་སྦྱར་ཅིང་
འདྲེས་པ་དང་ཡང་མཚུངས། མོས་ཁེངས་ཤིང་དྲེགས་པའི་ཚུལ་གྱིས་མི་ཆེན་ཞིག་རྒྱང་
རིང་ནས་འགྱིང་བའི་ཉམས་འགྱུར་བསྟན། དབྱིན་ཇིའི་དམག་དཔོན་ཞིག་གིས་ང་ལ་དེ་
ལྟར་ཅེར་འདུག་པ་དང་མཚུངས་པའི་སྐབས་དེར། ངའི་ཀླད་པའི་ནང་དུ་འཆར་འོང་བ་ནི
མེ་ལྟར་ཚ་བའི་དྲན་ཚུལ་འདི་རེད། དེ་བས་ངའི་སེམས་རྩ་བ་ནས་འཚུབ་ཆ་ལངས།
ངའི་སེམས་ནང་དུ་ནམ་ཡང་མོ་ལ་བརྙས་བཅོས་བྱེད་འདོད་དུས་སྐད་ཅིག་མ་དེ་
ནས་བཟུང་། ངས་མོའི་གོན་པ་བརྟོལ་ནས། དམར་རྗེན་རྗེན་གྱི་ལུས་པོ་མཐོང་བའི་སྐད་
ཅིག་མ་དེར། ང་གསོན་པར་དམིགས་འབེན་གཅིག་ལས་མེད། དེ་ནི་མོ་ལ་སྤྱོད་འདོད་པ་
དེ་རེད། མོས་གཉའ་མི་ཆགས་པའི་མཆུ་འདབ་ལས་འཁུན་སྐད་བཙིར་འབུད་བྱེད་རྒྱུ་
དང་། དེ་དང་འདྲ་བར། ངས་ངོ་མི་ཤེས་པའི་ཕོ་གསར་ཏེ། ཡན་གར་བའི་ང་རང་དང་འདྲ་
བར། བླ་སྲོག་རྒུད་ཅིང་དྲན་པ་འཁྲུགས་པའི་སྐབས་སུ་བུད་མེད་སྣང་མཐོ་འདིའི་ལུས་
ཕུང་ལ་རེག་རེག་བྱ་འདོད། འདིའི་སྐོར་འདིའི་སྐོར་ངས་ཁྱོད་ལ་གསལ་བཤད་ཅིག་
བྱ་འདོད། ང་མི་འདི་ཇི་ལྟར་རྒུད་པར་གྱུར་ན་ཡང་། ང་རང་སྨན་པ་ཞིག་ཡིན་པའི་ཆ་
ནས་ནམ་ཡང་གཞན་ཉེན་སྐབས་བསྟུན་ཞིག་དྲན་མ་མྱོང་། ཡིན་ན་ཡང་ད་ཐེངས།
འདོད་པ་འཕེལ་པའི་རྐྱེན་མིན་ལ། ཆགས་སྲེད་ཀྱི་རྐྱེན་ཡང་མིན། དངོས་གནས་དེ་འདྲ་
ཞིག་མིན་གལ་སྲིད་དེ་འདྲ་ཞིག་ཡིན་ན་ངས་ཁས་ལེན་བྱེད་ངེས་ཐེངས་
འདིར་ཁེངས་ཉམས་དེའི་མགོ་བོ་བཅོམ་པར་བྱེད་པའི་འདོད་བློ་དྲག་པོར་སོང་བས་
ཡིན། ཕོ་གསར་ཞིག་ཡིན་པའི་ཆ་ནས་ཁེངས་ཉམས་དེ་བཅོམ་དགོས་ན་ངས་
བསམ་པར། ངས་སྔོན་ནས་ཁྱོད་ལ་བཤད་མྱོང་། ཁེངས་ཉམས་ཀྱི་བག་ལ་ཞ་བ། བཅར་
ན་ཁ་ངོ་འཁྱག་པའི་བུད་མེད་དག་གི་ཟིལ་ཤུགས་ཀྱིས་ནམ་རྒྱུན་ངའི་སེམས་ཁ་དཀྲུགས་
བཞིན་ཡོད་ཡིན་ན་ཡང་། ད་ལྟ་དེའི་སྟེང་དུ་འདི་རུ་ལོ་ངོ་བདུན་ལྷག་ལ་བསྡད་
ཀྱང་རིགས་རྒྱུད་དཀར་པོའི་བུད་མེད་ཅིག་དང་མཉམ་དུ་བསྡད་མ་མྱོང་བས། ང་ལ་རང་
ཉིད་གཅུན་པར་བྱེད་པའི་ནུས་ཤུགས་ཅུང་ཙམ་ཡང་མེད་རྒྱུ་མཚན་ནི་ས་གནས་
འདིའི་གཤོག་འགྱུར་དུ་མས་མཛེས་པའི་བྱེའུ་ཆུང་ལྟ་བུའི་བུད་མེད་དག གལ་ཏེ་རིགས་
རྒྱུད་དཀར་པོའི་ཕོ་གསར་ཞིག་ཡོད་ཚེ། “ཕྱི་གླིང་གསར་རྒོད” དེའི་བློར་བབས་སོང་
ཚེ། མོ་རྣམས་གུས་གུས་ཞུམ་ཞུམ་གྱིས་ལུས་ཡོངས་འདར་སིག་སིག་བྱེད་ལ། མགོ་སྒུར་ལྕེ་
བསྣར་གྱིས་གཞན་རྗེས་བསྙེགས་ངེས་ཡིན། མོ་རྣམས་ལག་ཟུང་ནམ་ཡང་ཁྱོད་ལ་བརྐྱོང་
ངེས་ལ། རྒྱུན་པར་མཛེས་སྒེག་དང་དགོད་སྒྲས་ཁྱོད་ལ་ཞབས་ཞུའི་སྟ་གོན་བྱེད།
ཡིན་ནའང་ཁོ་མོ་ཚོས་ཅི་གསུང་དེ་སྒྲུབ་དང་བྲན་གཤིས་ཀྱིས་ཁྱོད་ལ་བྲོ་མེད་ཀྱི་སྣང་བ་
སྟེར་ད་ལྟ་ཁྱོད་ཀྱིས་ཤེས་སོང་ངམ། གལ་ཏེ་གློ་བུར་དུ་བུད་མེད་ཅིག་ཐོན་པ། ཁེངས་
ཉམས་ཀྱིས་སྦོས་ཤིང་། བྲང་ཁོག་འཁོན་སེམས་ཀྱིས་གང་བ། མགོ་ནས་རྐང་བའི་བར་
བཏུམ་ནས་ཚགས་ལྷོད་མེད་པ། ཐ་ན་མཛུབ་རྩེ་ཡང་སྦས་ནས་མི་མངོན་པ། ཡིན་ནའང་
དེའི་མཚུངས་སུ། ལྐོག་གྱུར་གྱི་གཟི་བྱིན་སྤྲོ་ཞིང་། ཡར་སྔོན་གྱི་ངར་ཤུགས་མ་ཉམས་
པར་འདི་ལྟ་བུའི་བུད་མེད་ཅིག་གློ་བུར་དུ་མངོན་སུམ་འཛེམ་མེད་ཀྱིས་ཕོ་གསར་
ཞིག་གི་ཁེར་རྐྱང་བཀྲེས་སྐོམ་གྱིས་མནར་བ། ཕྱི་ཡུལ་དང་འབྲེལ་བ་བཅད་པའི་མིའི་
གཟུགས་གཅན་གཟན་ཞིག་གི་གཟེབ་དྲའི་ནང་དུ་ཡོང་ཚེ། ཁྱོད་ཀྱིས་ཤེས་སོང་ངམ།
འདིས་ཁོ་བོར་ཇི་ལྟ་བུའི་མགོ་ཡོམ་འཁོར་བའི་ཤུགས་རྐྱེན་ཞིག་སྟེར་ངེས་སམ། འདིའི་
སྐོར་ངས་འདིའི་སྐོར་བཤད་དོན། ཁྱོད་ཀྱིས་རྗེས་སུ་དོན་ཅི་བྱུང་བ་ཤེས་སླ་བའི་ཆེད་
དུ་ཡིན། དེ་ནས་ངས་ཆགས་སེམས་ཐ་ཤལ་བ་ཞིག་བློ་ལ་བཅིངས་ནས། མོའི་ལུས་
གཅེར་བུར་བུད་པ་དང་། དཀར་ལ་འཇམ་པའི་རེག་བྱ་སོགས་དྲན་ཚེ། སེམས་གཏིང་ནས་
བཟི་བར་གྱུར་ཅིང་མིག་ལམ་མག་མོག་ཏུ་སོང་། ཕལ་ཆེར་ངའི་ལུས་པོ་ཡོངས་སུ་ངར་
ཤུགས་རྒྱས་ཡོང་བར། ཕྱི་ཚུལ་དུ་ཅི་མི་སྙམ་པའི་ཚུལ་དག་བསྟེན། ངས་སྤྲོ་བ་མེད་ཚུལ་
གྱིས་སྒོར་ཁྲི་གཅིག་དང་སྟོང་གཉིས་མི་སྒྲུབ། སྒོར་མོ་འདི་ཙམ་གྱི་ཆེད་དུ་ངས་དོན
དག་འདི་སྒྲུབ་མི་སྲིད།
མོས་ང་ལ་ཕུར་ཚུགས་སུ་བལྟས་ཏེ། ངོ་མདོག་ཅུང་ཟད་སྐྱ་བོར་གྱུར་འདུག མོས་
ཕལ་ཆེར་སྔོན་ནས། ངས་འདི་ལྟར་ངོ་རྒོལ་བྱེད་དོན་རྒྱུ་ནོར་ལ་ཆགས་པ་མིན་པ་ཚོར་ཡོད་
ཀྱང་། མོས་ད་དུང་ཡང་དྲི་བ་གཅིག་དྲིས་བྱུང་། དེས་ན་ཁྱོད་ལ་ཅི་ཞིག་དགོས་སམ།
ངས་སླར་ཡང་སྤྲོ་སྣང་མེད་པའི་ཚུལ་གྱིས་མ་བཤད། ང་ཚོས་ཐད་ཀར་སྦ་གསང་
མེད་པར་གླེང་ན་ཅི་འདྲ་རེད། ང་རང་ཚོང་བ་ཞིག་མིན་ང་ནི《ལའོ་མུས་ཨོ་དང་ཀྲུའུ་
ལེ་ཡེ》ནང་གི་སྙིང་རྗེ་བའི་རྩྭ་སྨན་སྡེབ་སྦྱོར་བ་དེ་ཡང་མིན། སྙིང་རྗེ་ཁུལ་གྱིས་ལྐོག་རྔན་
ཉུང་ངུ་ཞིག་གི་ཆེད་དུ། ཁོས་གཞན་ལ་དུག་སྨན་བཙོང་ང་ནི་ཚོང་བ་དང་ལྡོག་ཤ་ཤ་
ཡིན་ཀྱང་སྲིད་ཐབས་ལམ་འདིས་ཁྱོད་ཀྱིས་རང་གི་འདོད་རེ་དེ་མངོན་འགྱུར་བྱེད་མི་
ཐུབ་པ་ཁྱོད་ཀྱིས་ཤེས་འོང་།་
འདི་ལྟར་བཤད་ན་ཁྱོད་ཀྱིས་སྒྲུབ་མི་འདོད་པ་ཡིན་ནམ།་
སྒོར་མོ་བྱིན་ཀྱང་མི་སྒྲུབ།
དུས་ཐུང་ཞིག་ལ་ངེད་གཉིས་ཀྱི་བར་འཇམ་ཅག་གེར་སོང་བ་དང་། ངས་ཐོག་དང་
པོར་མོས་དབུགས་འབྱིན་རྔུབ་བྱེད་པ་གོ་སོང་།
འདི་ལས་གཞན་ཁྱེད་ལ་ཐོབ་འདོད་པའི་དངོས་པོ་གཞན་ཡོད་དམ།
ད་ནི་ངས་རང་ཉིད་ལ་དངོས་གནས་ཚོད་འཛིན་བྱ་ཐབས་མི་འདུག
‘ཐོག་མར་ངས་ཁྱོད་ལ་རེ་བ་ཞིག་ཁྱོད་ཚོང་བ་ཉི་ཚེ་བ་ཞིག་མི་བཅའ་བར་
མི་ཞིག་གི་ཚུལ་དུ་ང་ལ་སྐད་ཆ་ཤོད། གལ་ཏེ་ཁྱོད་ལ་ངའི་རོགས་སྐྱོར་མཁོ་ན། ངོ་ཐུག་པ་
ཙམ་གྱིས་ཁྱོད་ཀྱི་སྐྱུག་བྲོ་བའི་སྒོར་རྡོག་དེ་དག་མ་གླེང་། དེ་ལས་ལྡོག་སྟེ་ཞུ་བ་ང་མི་
འདི་སོང་ནས་ཁྱོད་ལ་རོགས་རམ་བྱེད་ང་ནི་སྨན་པ་ཁོ་ན་ཙམ་མིན། ང་ལ་ནད་བལྟ་
བའི་དུས་ཚོད་ཁོ་ན་ལས་མེད་པ་མིན་’ང་ལའང་དུས་ཚོད་གཞན་ཡོད་ཁྱོད་རང་
དུས་ཚོད་དེའི་ནང་དུ་འདིར་ཐོན་ཐུབ་ཀྱང་སྲིད།
མོར་ཡུད་ཙམ་གྲག་འགུལ་ཅི་ཡང་མེད། དེ་ནས་མོས་ཁ་ཤ་ཡང་མོར་གཅུས་ཙམ་
གྱིས་འདར་འགུལ་ཅུང་ཙམ་བྱས་རྗེས། མྱུར་དུ་བཤད་རྒྱུར།
འདི་ལྟར་བཤད་ན། ངས་ཁྱོད་ལ་ཞུ་བ་བྱས་ཚེ། ཁྱོད་ཀྱིས་དོན་དག་འདི་སྒྲུབ་རྒྱུ་
རེད་དམ།
‘ཁྱོད་ཀྱིས་ཡང་མྱུར་དུ་ཚོང་ཞིག་རྒྱག་བསམ་སོང་ངམ། ཁྱོད་ཀྱིས་ངས་ཁས་
ལེན་བྱས་པའི་གནས་ཚུལ་འོག ད་གཟོད་ང་ལ་ཞུ་བ་བྱེད་དགོས། ཡིན་ནའང་ཁྱོད་ཀྱིས་
སྔོན་ཙམ་ལ་ཞུས་བ་བྱས་ན་ད་བཟོད་ངས་ཁྱོད་ལ་ལན་སྟེར་སྲིད།’ མོས་མགོ་བོ་ཡར་
ལ་བསྟད་པར། ཁ་ལོ་མ་ཐུལ་བའི་རྟ་རྒོད་ཅིག་དང་མཚུངས། མོས་ཁྲོ་ཉམས་ཀྱིས་ང་ལ་
ཕུར་ཚུགས་སུ་བལྟས་འདུག
མིན་ངས་ཁྱོད་ལ་ཞུ་བ་འཐེན་མི་སྲིད། ང་ཤི་རུང་ཁྱོད་ལ་ཞུ་བ་མི་འཐེན།
སྐབས་དེར་ཁོང་ཁྲོའི་མེ་ལྕེ་ངའི་སྙིང་ཁུང་ནས་གྱེན་ལ་མཆེད། དེ་ནི་གནས་ལུགས་
མེད་པའི་ཁོང་ཁྲོ་ཚ་བོ་ཞིག་རེད།
ཁྱོད་ཞུ་བ་བྱེད་པར་མི་འཐད་ན། ང་རང་ཉིད་ཀྱིས་བླང་བྱ་ཞིག་འདོན། ངས་
འདང་བརྒྱབ་ན་ངས་དེ་འདྲའི་གསལ་བོར་བཤད་དགོས་དོན་མེད་ཁ་རེད། ང་ལ་
ཅི་ཞིག་ཐོབ་འདོད་པ་ཁྱོད་ཀྱིས་ཤེས་ཡོད་པ་རེད། དེས་ན་དེ་ནས་ངས་ཁྱོད་ལ་རོགས་
རམ་བྱེད་སྲིད།
མོས་རྣམ་རིག་སྒྲིམ་ནས་ཅེར་བསྡད། དེ་ནས་འུན། ངས་མི་ཤེས། ངས་ཇི་ལྟར་
བརྗོད་དགོས་པ་མི་ཤེས། དེ་ཅི་འདྲའི་འཇིགས་སུ་རུང་བ་ཞིག་རེད། དེ་ནས་མོས་ངོ་
མདོག་གནག་ཙམ་བྱས་རྗེས། ཐོལ་གྱིས་བགད་བྱུང་མོས་མཚོན་ཐབས་བྲལ་བའི་
མཐོང་ཆུང་གི་རྣམ་འགྱུར་ཞིག་གིས་ང་ལ་ཅེར་ནས་ཧབ་ཆ་དིར་རེར་བགད་བྱུང་
འདི་ལྟའི་མཐོང་ཆུང་གི་རྣམ་འགྱུར་འདིས་ང་རང་ངོ་ཚ་ནས་མོའི་གདོང་ལ་ལྟ་མི་ཕོད་པ་
དང་ཆབས་ཅིག ང་རང་དགའ་སྣང་ཞིག་གིས་ཁྱེར་སོང་། འདི་ལྟའི་མཐོང་ཆུང་གི་དགོད་
སྒྲ་ནི་འགད་རྫས་ཀྱི་སྒྲ་དང་མཚུངས་པར། མིར་བསམ་དབང་མེད་པ་ཞིག་སྟེ། སྟོབས་
ཤུགས་དྲག་པོ་ཞིག་གིས་ཕོག་ཐུག་བྱས་པས་ཐོན་བྱུང་བ་དང་འདྲ། ང་རེད་ཡ་
ང་རང་ཁ་སྦུབ་ཏུ་གོག་ནས་མོའི་རྐང་བར་འོ་བྱས། སྔ་རྗེས་ལ་སྐར་ཆ་གཅིག་ཙམ་ལས་མ་
འདས་ཐོག་གིས་བརྒྱབ་པ་ལྟར། ངའི་ལུས་ཡོངས་ལ་མེ་འབར་བ་དང་དུས་དེར་
མོའི་ལུས་པོ་ཕར་འཁོར་ནས་མྱུར་དུ་སྒོའི་ཐད་དུ་སོང་།
ང་རང་དབང་མེད་པར་མོའི་རྗེས་སྙེག་སྟེ་སོང་མོ་ལ་དགོངས་དག་ཞུས་
ཞུ་བ་ཡང་ཡང་འཐེན་ངའི་ལུས་ཤུགས་སྔ་མོ་ནས་ཟད་སོང་མོས་སླར་ཡང་ཁ་
ཕྱིར་འཁོར་ནས་བཤད་རྒྱུར་མ་རེད། བཀའ་འབབ་པ་ལྟར།
ཁྱོད་ཀྱིས་ཉེན་ཁར་མི་འཛེམ་པར་ངའི་རྗེས་དེད་ནས་སོ་ལྟ་བྱེད་མི་འོས།
ཁྱོད་ཀྱིས་འདི་ལྟར་བྱས་ཚེ་འགྱོད་པ་སྐྱེ་སྲིད།
“བཤད་ཚར་རྗེས་ཁྲོག་སྒྲ་དང་བཅས་སྒོ་གཏན་པ་རེད།”
བཤད་མཚམས་འདིར་ཐོན་ནས་ཁོ་སླར་ཡང་ཐེ་ཚོམ་ཞིག་ཟོས་ཏེ། ཡང་ཁ་རོག་གེར་
བསྡད་ཆུ་བོའི་ཤག་སྒྲ་ཁོ་ན་ལས་ཐོས་རྒྱུ་མི་འདུག ཟླ་བའི་བསིལ་ཟེར་ནང་བཞིན་
ལེ་དབར་སྟོང་ཕྲག་ལ་ཟགས་སོང་། མུ་མཐུད་ནས་སླར་ཡང་ཁོའི་སྐད་གྲག་བྱུང་།
ཁང་སྒོ་ཁྲོག་སྒྲ་ཞིག་དང་བཅས་ཏེ་གཏན་སོང་ཡིན་ནའང་ང་སྔར་གནས་
སུ་ཅུང་ཙམ་ཡང་མ་འགུལ་བར་ལངས་ནས་བསྡད་ཕལ་ཆེར་ཁོ་མོའི་བཀའ་རྒྱ་དེས་
ངའི་གཉིད་བཀུག་པ་འདྲ་ངས་ཁོ་མོ་སྐས་རྐང་ལས་མར་འབབ་པ་ཐོས་འོང་། སྒོ་ཆེན་
གཏན་བྱུང་ངས་འདི་ཚང་མ་གོ་སོང་། ངའི་སེམས་སུ་མོ་བདའ་རྒྱུ་ལས་དྲན་རྒྱུ་མི་
འདུག མོ་ཕྱིར་འབོད་འདོད་དམ། ཡང་ན་མོར་རྡུང་རྡེག་སྤྲད་དེ་སྐེ་བསྒགས་ནས་གསོད་
འདོད་པ་གང་ཡིན། ངས་ཀྱང་བཤད་མི་ཤེས། གང་ལྟར་མོའི་རྗེས་སྙེག་ན་འདོད། བདས་
ནས་སོང་ཡིན་འང་ང་རང་འགུལ་ཐབས་མི་འདུག ངའི་རྐང་ལག་བཞི་བོར་གློག་
གིས་བརྒྱབ་པ་ལྟར་ཚང་མ་སྦྲིད་སོང། ང་ནི་སྒེར་གཅོད་ཀྱི་མིག་མདངས་དེས་གློག་
གིས་བརྒྱབ་པ་ལྟར། རུས་པའི་རྐང་ལ་ཟུག་སོང་ངས་ཤེས་སོང་། འདི་ནི་གསལ་བཤད་
བྱེད་ཐབས་མི་འདུག བརྗོད་ཐབས་མི་འདུག་སྐད་ཆ་འདི་ཉན་ན་གད་མོ་སློང་ཡང་
སྲིད། ཡིན་ཀྱང་ང་རང་དངོས་གནས་འདི་ལྟར་ལངས་ནས་བསྡད་པ་ཡིན། ཤིང་དུམ་ཞིག་
དང་མཚུངས་པར་སྐར་མ་ཁ་ཤས་འགོར་རྗེས། ཧ་ལམ་སྐར་མ་ལྔའམ། སྐར་མ་བཅུ་
ཡིན་ཡང་སྲིད། དེ་དུས་ད་གཟོད་སྔར་གནས་ནས་རྐང་བ་འགུལ་ཙམ་བྱས་
ཡིན་ན་ཡང་ངས་རྐང་བ་ཡ་གཅིག་ཡར་བཀྱགས་མ་ཐག སྒུག་བཟོད་མེད་པར་
མགྱོགས་པོར་བརྒྱུགས་ང་རང་བྱ་འཕུར་བ་ལྟར་ཐོག་ཁང་ལས་མར་བབས་མོ་
གྲོང་བརྡལ་དུ་འགྲོ་བའི་རྒྱ་ལམ་དེ་བརྒྱུད་ཚར་བ་ཙམ་ང་རང་རླངས་འཁོར་འཇོག་
སར་ལྕགས་རྟ་ལེན་དུ་རྒྱུགས་པ་དང་། ལྡེ་མིག་བརྗེད་པ་ཤེས་རྗེས། ངས་ནུས་ཤུགས་ཅི་ཡོད་
ཀྱིས་སྨྱུག་མའི་བསླེས་པའི་སྒོ་དེ་བཤིག་པ་ཡིན། སྨྱུག་མ་མང་པོ་ཞིག་ཆག་སོང་ང་ནི་
མཆོང་ཐེངས་གཅིག་གིས་ལྕགས་རྟར་ཞོན་ནས། བྱ་འཕུར་བ་ལྟར་ཁོ་མོའི་རྗེས་སྙེག
ང་ངེས་པར་དུ་ངེས་པར་དུ་མོ་རླངས་འཁོར་འགྲམ་དུ་མ་སླེབས་གོང་རྗེས་ཆོད་དགོས།
ངས་མོར་ཁ་བརྡ་ཞིག་མ་གློད་ན་མི་ཆོག
གཞུང་ལམ་ངའི་འགྲམ་ནས་ཕྱིར་རྒྱུགས་འགྲོ་ད་ལྟ་ངས་རང་ཉིད་ད་ཅི་ཐོག་
ཁང་དུ་ཤིང་དུམ་ལྟར་ལངས་ནས་ག་ཙམ་འགོར་བ་ཤེས་སོང་རྒྱུ་མཚན་ནི་ངས་མོ་
རང་ནགས་ཚལ་དེའི་དཀྱོགས་མཚམས་ལ་ཐོན་ཟིན་པ་ཤེས། གྲོང་བརྡལ་གྱི་འདབས་ནས་
གཡོག་པོས་མོ་ལ་འགྲོ་རོགས་བྱེད་ཅིང་། མོས་ཤིན་ཏུ་དྲང་ལ་མཉེན་འགུག་མེད་པའི་གོམ་
པ་མྱུར་མོར་སྤོ་བཞིན་མདུན་དུ་འགྲོ་ཡིན་ཀྱང་། མོས་ཧ་ལམ་ང་མཐོང་སོང་བ་འདྲ།
རྒྱུ་མཚན་ནི་མོས་གཡོག་པོ་ལ་སྐད་ཆ་འགའ་རེ་ལབ་རྗེས། གཡོག་པོས་གོམ་མཚམས་
བཞག་པ་དང་། མོ་གཅིག་པུ་མུ་མཐུད་དུ་སྔོན་དུ་སོང་མོས་ཅི་ཞིག་བྱེད་འདོད་
དམ་མོས་ཅིའི་ཕྱིར་གཡོག་པོ་འདུག་ཏུ་བཅུག་པ་ཡིན་མོས་ང་ལ་ཁ་བརྡ་བྱེད་
འདོད་དེ་ཁོར་གོ་རུ་འཇུག་མི་འདོད་པ་ཡིན་ནམ། ངས་སྲོག་བསྡོས་ཀྱིས་ལྕགས་རྟའི་
རྐང་འཁོར་བསྐོར་གློ་བུར་དུ་དངོས་པོ་ཞིག་རྒྱ་ལམ་གྱི་ལོགས་ཤིག་ནས་ང་ལ་གཟས་
ཏེ་འོང་བར་མ་གཞིར་གཡོག་པོ་ཡིན། ང་ལ་ལྕགས་རྟའི་རྭ་ཅོ་དཀྱོགས་ལོང་ཙམ་
ཞིག་བྱུང་བས་ཕར་དཀྱོགས་པ་དང་། ཐང་ལ་གཡུགས་ཏེ་འགྱེལ་སོང།
ངས་དམོད་ཞོར་གོག་ནས་ཡར་ལངས་རང་དབང་མེད་པར་ཁུ་ཚུར་བསྒྲེངས་
ནས། གླེན་པ་འདིར་གཞུས་འདོད་མོད། ཁོ་རང་བྲོས་སོང་ངས་ལྕགས་རྟ་ཡར་བསླངས་
ནས་ཡང་བསྐྱར་ཞོན་བསམ་པར་ཐ་ཤལ་དེ་ཡང་ལྡིང་ཡོང་ནས་ངའི་ལྕགས་རྟར་
འཇུས། ཁོས་ཐབས་རྡུགས་པའི་དབྱིན་སྐད་ཀྱིས་བཤད་རྒྱུར ‘ཁྱོད་འདི་རུ་སྡོད’ ཟེར།
“ཁྱོད་ཚ་བའི་ས་ཁུལ་དུ་བསྡད་མ་མྱོང་བས་ཁྱོད་ཀྱིས་ག་ལ་ཤེས་སམ། འདི་
ལྟའི་རིགས་རྒྱུད་སེར་པོའི་ཐ་ཤལ་ཞིག་གིས་རིགས་རྒྱུད་དཀར་པོའི་སྐུ་ངོ་ཞིག་གི་ལྕགས་
རྟ་བཟུང་ནས། ད་དུང་སྐུ་ངོར་བཀའ་ཕབ་སྟེ་འདི་རུ་འགུལ་མི་ཆོག་ཟེར། དེ་ནི་སྐབས་དེར་
མཚོན་ན་ཅི་འདྲའི་འཛེམ་བག་མེད་པའི་སྤྱོད་སྟངས་ཤིག་རེད་ཨང་། ངས་ལན་མ་བྱིན་པ་
མ་ཟད་ཁོའི་གདོང་ལ་གཟས་ཏེ་ཁུ་ཚུར་གཅིག་གཞུས་སོང་ཁོ་འཁྱར་འཁྱོར་འགའ་
བྱས་ཀྱང་། ད་དུང་ལྕགས་རྟར་འཇུས་ནས་མི་གཏོང་། ཁོའི་སྐྲག་སྣང་ཤར་བའི་མིག་ཟུང་
ཆུང་ཆུང་དེ་ཆེས་ཆེར་བགྲད་ནས། བྲན་གཤིས་ཀྱིས་ཡོངས་སུ་ཁེངས་པའི་འཇིགས་རུང་
གི་ཉམས་འགྱུར་ཞིག་ཕྱིར་མངོན། ཡིན་ནའང་ཁོས་ལག་པས་ལྕགས་རྟ་དམ་པོར་བཟུང་
ནས་ཤི་དགོས་རུང་མི་གཏོང་‘youremainhere’ ཁོས་འཁྱོངས་མི་འཁྱོངས་བྱས་
ཏེ་བསྐྱར་ཟློས་བྱས། སྟབས་ལེགས་པ་ཞིག་ལ་དཀྲུམ་མདའ་བཟུང་མེད། དེ་མིན་ན་ངས་
མདེའུ་གཅིག་གིས་ཁོ་རང་བསད་འགྲོ ‘མར་སོང་། ཁྲམ་པ་ཁྱོད།’ ངས་སྐད་ཅོར་རྒྱག་
ཞོར་བཤད། ཁོས་མགྲིན་པ་འཁུམས་ཀྱིན་ང་ལ་ཅེར། ཡིན་ནཡང་ཁོས་ལག་པས་ལྕགས་
རྟར་འཇུས་ནས་མི་ལྷོད། ངས་ཡང་སྔོན་དང་འདྲ་བར་ཁོའི་མགོ་བོར་གཟས་ནས་ཁུ་ཚུར་
གྱིས་བརྒྱབ་ཀྱང་། ཁོས་སྔར་བཞིན་མ་བཏང་བས། ང་རང་ཞེ་སྡང་གཏིང་ནས་ལངས་
ངས་མོ་སོང་ཚར་བ་ཤེས་སོང་། སྔ་མོ་ནས་བྲོས་སོང་ནའང་ཐང་དེའི་སྟབས་ཀྱིས་ངས་
རྩལ་གང་ཡོད་བཏོན་ནས་ཁོའི་མ་ནེའི་སྟེང་ཤུགས་ཀྱིས་གཞུས་པས། ཁོ་རླུང་འཁྱིལ་མ་
ཞིག་དང་འདྲ་བར་ཐང་ལ་འགྱེལ་སོང་། དེ་ནས་ལྕགས་རྟ་སླར་ཡང་ངས་ལག་ཏུ་སོན་སོང་།
ཡིན་ན་ཡང་ང་རང་ལྕགས་རྟར་ཞོན་ནས་བསྐོར་བསམ་དུས། ལྕགས་རྟ་འགུལ་རྒྱུ་མི་འདུག
ད་ཅི་ཤུགས་གང་ཡོད་ཀྱིས་ལྕགས་རྟ་ཕར་འཐེན་ཚུར་འཐེན་བྱས་པས། རྩིབས་མ་འཁྱོག་
པོར་གུག་འདུག ངས་ལག་པ་གཉིས་འདར་སིག་སིག་གིས་རྩིབས་མ་དྲང་མོར་བསྲང་
བར་ཚོད་ལྟ་བྱས་ཡིན་ཡང་བསྲང་མ་ཐུབ་ངས་ལྕགས་རྟ་རྒྱ་ལམ་སྟེང་གཡུགས་
པ་དང་། གཡོ་ཁྲམ་ཅན་དེའི་གམ་དུ་གཡུགས་བཞག ཁོའི་ཁ་སྣ་ལས་ཁྲག་བཞུར་གྱིན་
གོག་སྟེ་ཡར་ལངས་ནས། མྱུར་བར་འགྲམ་ལོགས་སུ་གཡོལ་སོང་དེ་ནས། འོ། འཆུག་
ཐལ། ཁྱོད་ཀྱིས་ཉམས་སུ་མྱོང་ཐབས་མི་འདུག མི་ཚོགས་སྟོང་འདུས་ཀྱི་མདུན་དུ་
འདི་ནི་ཅི་འདྲའི་དགོད་བྲོ་བ་ཞིག་རེད། ཡོབ་གླིང་གི་མི་ཞིག་ཧའེ་ངས་རང་
གིས་ཅི་ཞིག་བརྩམས་བཞིན་པ་ཤེས་ཐབས་བྲལ་ངའི་སེམས་ན་དྲན་བྱ་གཅིག་ལས་
མེད་དེ། ཁོ་མོའི་རྗེས་སྙེག་རྒྱུ་དང་། མོའི་རྗེས་ཟིན་དུ་འཇུག་རྒྱུ་དེ་ཁོ་ན་ཡིན་དེ་བས་
ང་རང་སྨྱོན་པ་ཞིག་དང་འདྲ་བར་རྒྱ་ལམ་དེད་ནས་མདུན་ཕྱོགས་སུ་འཕུར་བ་ལྟར་རྒྱུགས།
འགྲམ་གཉིས་ཀྱི་སྤྱིལ་བུ་ནང་གི་རིགས་རྒྱུད་སེར་པོ་དེ་དག་ཡ་མཚན་པའི་ངང་སྒོ་ཁར་
འཚང་ཁ་བརྒྱབ་སྟེ། རིགས་རྒྱུད་དཀར་པོའི་མི་ཞིག་ལ་བལྟས། སྨན་པ་འདི་དེ་ནས་སྨྱོ་
རྒྱུགས་བྱེད་པར་བལྟས་འདུག
ང་རང་རྔུལ་ཆུ་ཁྲོམ་ཁྲོམ་དུ་གྲོང་བརྡལ་ལ་སླེབས་སོང་ངའི་སྐད་ཆ་དང་པོ་ནི།
རླངས་འཁོར་ཆུང་བ་དེ་གང་ན་ཡོད་དམ། ད་སོ་མར་བུད་སོང་བའི་ཚང་མས་ཡ་
མཚན་པའི་ངང་ང་ལ་བལྟས་འདུག ང་ནི་ཁོ་ཚོའི་མིག་ནང་དུ་སྨྱོན་པ་ཞིག་དང་འདྲ་སྟེ།
ལུས་ཡོངས་རྡུལ་གྱིས་བཟུང་ཞིང་། མགོ་ཧྲིལ་བོ་རྔུལ་ཆུས་བརླན། རྐང་བ་སར་བརྟན་པོ་
ཞིག་མ་བཙུགས་པར་ཀི་ཅོ་བརྒྱབ་སྟེ་དྲི་བ་དྲིས་ངས་ལམ་གྱི་ཕར་སྣེ་རུ་རླངས་འཁོར་
དེ་རླུང་འཚུབ་མ་ཞིག་དང་འདྲ་བར་རྒྱུགས་པ་མཐོང་སོང་། དུ་བ་དཀར་པོ་ཞིག་བསྐྱིལ་
གྱིན་མོའི་བྲོས་བྱོལ་ལེགས་འགྲུབ་བྱུང་སོང་མོས་བློ་རྩ་བརྟན་པོས་འཆར་གཞི་
འཐེན་པ་དང་འདྲ་བར་ལེགས་འགྲུབ་བྱུང་སོང་བ་རེད།
ཡིན་ནའང་བྲོས་བྱོལ་ནི་མོ་ལ་མཚོན་ན་ཡང་ཕན་ཐོགས་གང་ཡང་མེད་ཚ་
བའི་ས་ཁུལ་གྱི་ཡོབ་གླིང་གི་མིའི་ཁྲོད་དུ་གསང་བ་ཞེས་པ་ཞིག་ལབ་རྒྱུ་མེད།
མས་ཕན་ཚུན་ལ་ངོ་ཤེས་པས། དོན་ཆེ་མ་ཆུང་གསུམ་གང་གིས་ཀྱང་མི་རྣམས་ལ་མཉམ་
འཇོག་ཏུ་འཇུག མོའི་ཁ་ལོ་བ་གྲོང་བརྡལ་གྱི་སྲིད་གཞུང་ཁང་ལེབ་ནང་དུ་རང་གར་
ཆུ་ཚོད་གཅིག་ལ་བསྡད་པ་མ་རེད། སྐར་མ་འགའི་རྗེས་སུ་དོན་དག་ཅི་བྱུང་ཚང་མ་
ངས་ཤེས་སོང། ངས་མོ་སུ་ཡིན་པ་ཤེས་སོང་མོ་གྲོང་ཁྱེར་དུ་བསྡད་འདུག་ལྟེ་
གནས་གྲོང་ཁྱེར་དུ་བསྡད་འདུག འདི་ནས་མེ་འཁོར་ལ་བསྡད་དེ་སོང་ན་ཆུ་ཚོད་བརྒྱད་
ལྷག་གི་ལམ་ཐག་རེད། མོ་ནི་ང་ཚོས་འདི་ལྟར་བཤད་ཡ་མོ་ནི་ཚོང་དཔོན་
ཆེན་པོ་ཞིག་གི་ཆུང་མ་རེད། རྒྱུ་ནོར་ཅི་འདོད་དང་། སྐྱེ་ཁུངས་མཐོ་བའི་དབྱིན་ཇིའི་བུད་
མེད་ཅིག་རེད། མོའི་ཁྱོ་ག་ཨ་རིར་སོང་ནས་ཟླ་ལྔ་འགོར་སོང་། ཉིན་འགའི་རྗེས་སུ་ཕྱིར་
ཡོང་ནས་མོ་ཁྲིད་དེ་ཡོབ་གླིང་དུ་འགྲོ་རྒྱུ་རེད། འོན་ཀྱང་ཁོ་མོ་དྲན་པ་འདི་དུག་
རྫས་ཤིག་དང་མཚུངས་པར་ངའི་ལུས་ཡོངས་ཀྱི་ཟུངས་ཁྲག་བསྲེག་པར་བྱེད་མོའི་
མིག་སྔར་གྱི་གནས་ཚུལ་མང་མཐའ་ཡང་ཟླ་ངོ་གསུམ་ཙམ་ལས་བསྲིངས་མི་ཐུབ་
ད་ལྟའི་བར་དུ། བྱུང་ཟིན་པའི་དོན་དག་ཡོད་ཚད། ངས་ད་དུང་ཁྱོད་ལ་ཤེས་སུ་
འཇུག་ཐུབ་པ་དང་ཁྱོད་ལ་ཤེས་སུ་འཇུག་ཐུབ་པའི་རྒྱུ་མཚན་ནི། ཕལ་ཆེར་སྐད་ཅིག་
མ་འདིར་ཐུག་པ་ཙམ་གྱིས་ཡིན། ངས་ད་དུང་རང་ཉིད་ལ་རྒྱུས་ལོན་བྱ་ཐུབ་པ་དང་།
ང་རང་ཉིད་སྨན་པ་ཡིན་པའི་རྐྱེན་གྱིས་རང་ཉིད་ཀྱི་གནས་ཚུལ་ལ་ནད་དཔྱད་བྱ་ཐུབ།
ཡིན་ཡང་ད་ནས་བཟུང་སྟེ། ང་ལ་ཚ་བ་ཆེན་པོ་རྒྱས་པ་ཇི་བཞིན། ང་རང་ཉིད་ལ་ཚོད་
འཛིན་བྱ་མི་ཐུབ་པར་གྱུར་པ་དང་འདི་ལྟར་ཏེ། ངས་རང་ཉིད་ཀྱིས་སྒྲུབ་ཚད་ཚང་
མ་ཁུངས་མེད་ལུང་མེད་ཡིན་པ་ཤེས་ཡོད་མོད་ཀྱང་། ངས་རང་ཉིད་ལ་ཚོད་འཛིན་བྱེད་
མི་ཐུབ་པ་དང་ངའི་ཁོག་ལ་གདོན་འདྲེ་ཞུགས་པ་ཇི་བཞིན། རང་ཉིད་ཀྱི་དམིགས་
འབེན་ཕྱོགས་སུ་གོམ་ཁ་བསྒྱུར། སྟོབས་ཤུགས་ཅི་ཡོད་ཀྱིས་མདུན་ཕྱོགས་སུ་རྒྱུགས་པ་
དང་། ཁྱོད་ཀྱིས་ཙུང་ཙམ་སྒུག་རོགས་གནང་དང་། ངས་ཁྱོད་ཀྱིས་རྒྱུས་ལོན་པར་བྱ་
ཐུབ་ནའང་ཐང་ཁྱོད་ཀྱིས་མ་ལེའི་ཧམ་སྨྱོན་ཅན་ཟེར་བ་ཅི་ཡིན་པ་ཤེས་སམ།
“མཱ་ལེའི་ཧམ་སྨྱོན་ཅན་ངས་ཕལ་ཆེར་ཤེས་པ་འདྲ་འདི་ནི་མཱ་ལེའི་མི་
གྲལ་ན་ཁྱབ་ཆེ་བའི་སྨྱོ་ནད་ཅིག”
“སྨྱོ་བར་བྱེད་པ་མ་ཟད་འདི་ནི་ཧམ་སྨྱོན་གྱི་ནད་ཅིག་དང་ཁྱི་ནད་ཅིག་ཀྱང་
རེད། གཏུམ་དྲག་དང་ཚུལ་མིན། རང་ལྟ་མཁྲེགས་བཟུང་སློང་བར་བྱེད་པའི་ནད་ཅིག་
གོ །ཆང་གིས་མྱོས་ནས་ཚད་གང་འདྲ་ལ་ཐུག་རུང་འདི་དང་བསྡུར་ཐབས་བྲལ་བ་ཞིག་རེད།
དེ་སྔོན་ས་ཆ་དེ་གའི་ནད་འགའ་ལ་ངས་དངོས་སུ་ཞིབ་འཇུག་བྱས་མྱོང་ལ་གཞན་གྱི་
གནས་ཚུལ་ལ་ལྟ་ཞིབ་བྱེད་སྐབས་ཧ་ཅང་གྲུང་པོ་དང་རྣལ་མར་གནས་ཐུབ་ན་ཡང་
སྨྱོ་ནད་འདིའི་ཡ་ང་བའི་འབྱུང་ཁུངས་ཀྱི་གསང་བ་དེ་གཏན་ནས་རྟོགས་མ་སོང་གང་
ལྟར་བྱས་ཀྱང་རྒྱུན་དུ་གནམ་གཤིས་དང་འབྲེལ་བ་ཅུང་ཙམ་ཡོད་པ་རེད། འདི་ལྟའི་སེམས་
སྐྱོ་བ་དང་བཙིར་གནོན་གྱི་གནས་ཚུལ་ལ་འབྲེལ་བ་ཡོད་པ་རེད། མི་ཞིག་གི་དབང་རྩ་
ཆར་རླུང་དྲག་པོས་མནན་པ་ཇི་བཞིན། དབང་རྩ་གས་པ་ལ་ཐུག་གི་བར་དུ་དེ་བས་
མཱ་ལེའི་ཧམ་སྨྱོན་ཅན་ནི་རེད་ཡ། མཱ་ལེའི་ཧམ་སྨྱོན་ཅན་འདི་ལྟ་བུ་ཞིག་ཡིན་
ཏེ། མཱ་ལེའི་མི་ཞིག མི་རང་ག་བ་ཞིག ཆེས་རྒྱུན་ལྡན་དང་། རྒྱུད་འཇམ་ཀུན་མཐུན་
ཞིག ལྷོད་ལ་བབ་སྟེ་རང་ཁྱིམ་དུ་བསྙལ་བའི་ཆང་འཐུང་བཞིན་དེ་གར་སྡོད་པར།
རྣམ་འགྱུར་ཁོབ་པོ། སྤྲོ་སེམས་མེད་པའི་ཉམས་ཀྱིས་ཉབ་བེ་ཉོབ་བེར། རང་ཉིད་ཀྱི་
ཁང་པར་སྡོད་པ་དེ་དང་འདྲ་བོ་རེད། གློ་བུར་དུ་ལྡིང་མ་མཆོང་གིས་ཡར་ལངས་ནས།
གྲི་ཆུང་ཞིག་ལག་ཏུ་བཟུང་ནས་ཁྲོམ་དུ་རྒྱུགས་པ་དང་དབུགས་ཐེངས་གཅིག་གིས་
དྲང་མོར་སྔོན་དུ་རྒྱུགས་པ་དང་ཁོ་རང་ཉིད་ཀྱིས་ཀྱང་གང་འགྲོ་མི་ཤེས་པར་
མི་དང་དུད་འགྲོ་གང་ཡིན་རུང་། གལ་སྲིད་ཁོའི་འགྲོ་ལམ་ལ་བཀག་རྒྱ་བྱས་ཚེ། ཁོས་མ་
ལེའི་གྲི་ཐུང་དེས་ཐང་དུ་བསྒྱེལ་ངེས་རེད། འདི་ལྟའི་ཁྲག་ལ་མོས་པའི་མྱོས་ཚོར་གྱིས་ཁོ་
སྔར་ལས་ངར་ཤུགས་རྒྱས་པ་དང་། ཁོའི་ཁ་ནས་ལྦུ་བ་སྐྱུག་བཞིན་ཧུར་རྒྱུག་བྱེད། སྨྱོན་
པ་ཞིག་དང་འདྲ་བར་སྐད་ཅོར་རྒྱག་བཞིན། ཁོས་མཚམས་མི་འཇོག་པར་མདུན་དུ་
རྒྱུག་བཞིན་ཕར་ལྟ་ཚུར་ལྟ་དང་གཡས་ལྟ་གཡོན་ལྟ་ཙམ་ཡང་མི་བྱེད་པར། ཤུགས་
ཆེན་པོས་སྐད་ཅོར་རྒྱག ལག་ཏུ་ཁྲག་དམར་འཛར་འཛར་བྱེད་པའི་གྲི་ཐུང་བཟུང་།
མི་གཞན་གྱིས་མཐོང་པ་ཙམ་གྱིས་དངངས་སྐྲག་གིས་བ་སྤུ་གཟེང་བར་བྱེད་སྡེ་མི་
ཚང་མས་ཤེས་གསལ་རེད། སུ་ལའང་མ་ལེའི་ཧམ་སྨྱོན་ཅན་འགོག་པའི་ནུས་སྟོབས་ཡོད་
པ་མ་རེད། དེ་བས་མ་ལེའི་སྨྱོན་པ་སླེབས་པ་ཙམ་གྱིས། ཚང་མས་ཕན་ཚུན་ལ ‘མ་
ལེའི་ཧམ་སྨྱོན། མཱ་ལེའི་ཧམ་སྨྱོན’ ཞེས་ཉེན་བརྡ་གཏོང་བ་དང་། ཚང་མ་ཕྱོགས་བཞིར་
བྲོས་འགྲོ་བ་ཡིན། ཡིན་ན་ཡང་ཁོས་མ་རིག་ཁུལ་དང་། གོ་ཡང་མ་གོ་ཁུལ་བྱས་ནས་
ཤུགས་ཆེན་པོས་མདུན་དུ་རྒྱུགས། གྲི་ཐུང་དེས་མི་མཐོང་ན་མི་ལ་གཙགས་པ་དང་། རིག་
རིག་ཐུག་ཐུག་ལ་གཙགས་པ་དང་མཐའ་མར་གཞན་པས་ཁོ་རང་ཁྱི་སྨྱོན་ཞིག་དང་
འདྲ་བར་མེ་མདས་བརྒྱབ་ནས་བསོད་པ་དང་། ཡང་ན་ཁོ་རང་ཉིད་ཐང་ན་འགྱེལ་ནས་ལྦུ་
བ་སྐྱུག་ནས་ཤི་བར་བྱེད།
“ཐེངས་ཤིག་ངས་ཁང་བ་ཁེར་ཅན་དེའི་སྒེའུ་ཁུང་ལས་འདི་འདྲ་ཞིག་མཐོང་།
དངོས་གནས་འཇིགས་ཡེར་བ་ཞིག་ཡིན་མོད། འོན་ཀྱང་ངས་བཟོ་ལྟ་དེ་མཐོང་བའི་རྐྱེན་
གྱིས། ད་གཟོད་ཉིན་དེ་དག་རིང་གི་རང་ཉིད་ཀྱི་བྱ་སྤྱོད་ལ་རྒྱུས་ལོན་བྱུང་སོང་། ང་རང་
དངོས་གནས་འདི་ལྟ་བུ་ཞིག་ཡིན་པའི་དབང་གིས། དངངས་སྐྲག་སྟེར་བའི་མིག་འོད་དྲང་
མོར་མདུན་ཕྱོགས་སུ་དམིགས་པ་དང་། ཕར་ལྟ་ཚུར་ལྟ་གཅིག་ཀྱང་མི་བྱེད་པར། གདོན་
གྱིས་བརླམས་པ་ལྟར་རྒྱུག་ཅིང་། བུ་མོ་དེ་སྙེག་པ་ན། ངས་དོན་དག་ཚང་མ་རང་གིས་ཇི་
ལྟར་བསྒྲུབས་པའང་གསལ་བོར་མི་ཤེས་ལ། ཡོད་ཚད་ང་རང་སྨྱོ་བ་ལྟར་མཆོང་རྒྱུག་བྱེད་
པའི་ཁྲོད་མགྱོགས་པ་གློག་གི་མྱུར་ཚད་ལ་སླེབས་ཤིང་བདག་གི་ལུས་འགྲམ་ནས་ཡལ་
སོང་། ངས་བུད་མེད་འདིའི་དོན་དག་ཚང་མ་རྟོགས་རྗེས། མོའི་མིང་དང་། མོའི་སྡོད་
གནས། མོའི་ལས་དབང་སོགས་ཤེས་སོང་། སྐར་མ་བཅུ། མ་རེད། སྐར་མ་ལྔ་མ་འགོར་བར།
མིན། སྐར་མ་གཉིས་མ་འགོར་གོང་ངས་གཡར་ཡོང་བའི་ལྕགས་རྟ་དེར་མྱུར་བར་ཞོན་
ནས་ཕྱིར་ཁྱིམ་ལ་རྒྱུགས་ཡོང་སྟེ། སྒོར་མོ་འགའ་ཤས་བླངས་རྗེས་ལྭ་བ་ཁ་ཚར་དེ་སྒམ་
དུ་གཡུགས་པ་དང་། རླངས་འཁོར་ཞིག་ཏུ་བསྡད་དེ་མེ་འཁོར་ས་ཚིགས་ལ་རྒྱུགས་
མེ་འཁོར་ལ་བསྡད་དེ་བུད་སོང་། གྲོང་བརྡལ་ནང་གི་ལས་བྱེད་པར་གནང་བ་མ་ཞུས་ལ།
རང་གི་ཚབ་ཏུ་སྨན་བཅོས་བྱེད་མཁན་གྱི་མི་ཞིག་ཀྱང་མ་བཙལ། ཁང་པའི་སྒོར་ཟྭའང་
མ་བརྒྱབ་པར་རང་དགར་གཡུགས། གཡོག་པོ་རྣམས་ཀྱིས་ང་རང་བསྐོར་བ་དང་། གཡོག་
མོ་དེ་ཚོ་ཡ་མཚན་ཏེ་བསྟུད་མར་ང་རང་ལ་དྲི་བ་དྲིས་ཀྱང་། ངས་ལན་ཚིག་གཅིག་ཀྱང་
མ་བཏབ་ལ། ཁ་ཕྱིར་མི་འཁོར་བར་རླངས་འཁོར་དུ་བསྡད་དེ་མེ་འཁོར་ས་ཚིགས་
སུ་སོང་། རྒྱུན་ཚིགས་རླངས་འཁོར་ལ་བསྡད་དེ་གྲོང་ཁྱེར་དུ་སོང་བུད་མེད་འདི་ངའི་
ཁང་པའི་ནང་དུ་འཛུལ་ནས་དུས་ཚོད་གཅིག་ཙམ་ལས་མ་འགོར་ནའང་། ངས་རང་གི་
འཚོ་བ་ཡོད་ཚད་ལྟག་རྒྱབ་ཏུ་གཡུགས་ཏེ། མཱ་ལེའི་ཧམ་སྨྱོན་ཞིག་དང་མཚུངས་པར་སྟོང་
པའི་ཀློང་དུ་རྒྱུགས།
“ང་དྲང་མོར་མདུན་དུ་རྒྱུགས་པ་དང་། ངས་རང་གི་མགོ་བོ་གྱང་ལ་བརྡུང་
དགོང་མོ་དུས་ཚོད་དྲུག་གི་ཐོག་ང་གྲོང་ཁྱེར་དུ་ཐོན་པ་དང་དུས་ཚོད་དྲུག་དང་སྐར་
མ་བཅུའི་ཐོག་ནས་མོའི་ཁྱིམ་དུ་ཐོན། ང་ཐོན་སོང་བ་གཡོག་པོར་བརྡ་རྒྱག་ཏུ་བཅུག
ཁྱོད་ཀྱིས་རྟོགས་ངེས་རེད། འདི་ནི་ངས་བསྒྲུབས་པའི་ཆེས་འདོ་མེད་དང་གླེན་རྟགས་ཚ་
བའི་བྱ་བ་རེད་ཡིན་ན་ཡང་མཱ་ལེའི་སྨྱོན་པ་ཁོ་སྨྱོ་རྒྱུག་བྱེད་སྐབས་མིག་བགྲད་བཞིན་
ཞར་ཡོད་པ་རེད། ཁོས་རང་ཉིད་གང་དུ་རྒྱུག་བཞིན་པ་ཤེས་གི་མ་རེད། སྐར་མ་འགའ་
འགོར་རྗེས་གཡོག་པོ་ཕྱིར་ཐོན་ནས། གུས་པ་དང་སྣང་མེད་ཀྱི་ཉམས་ཤིག་གིས་ལྕམ་
མོའི་ལུས་པོ་ཅུང་མི་བདེ་བས། མགྲོན་པོར་ཐུག་ཐབས་མེད་ཟེར།
“ང་འཁྱར་འཁྱོར་ངང་སྒོ་ཆེན་ལས་ཕྱིར་བུད་པ་དང་ཡང་ཁང་པ་འདིར་སྐོར་
བ་བརྒྱབ་ནས་དུས་ཚོད་གཅིག་འགོར་སོང༌། གདོན་གྱིས་བརླམས་པ་ལྟར་འདོ་མེད་པའི་
རེ་བ་འདི་ལྟ་བུ་ཞིག་འཆང་ཡོད་དེ། མོ་ང་རང་བཙལ་དུ་ཡོང་ནའང་ཐང་མཇུག་
མཐར་ངས་མཚོ་འགྲམ་མགྲོན་ཁང་ནས་ཁང་པ་ཞིག་གླས་པ་ཡིན། ཝེའི་ཧྲེ་ཨ་རག་ཤེལ་
དེམ་དོ་ཁྱེར་ནས་ཁང་པའི་ནང་སླེབས་པ་དང་། ཨ་རག་ཤེལ་དེམ་དོ་ལས་ལྡབ་འགྱུར་གྱིས་
ཤེད་ཆེ་བའི་གཉིད་སྨན་ལ་བརྟེན་ནས་མཐར་རྨི་ལམ་གྱི་ཞིང་དུ་ཞུགས་སོང་།”
གྲུའི་སྟེང་གི་ཅོང་གྲག་སོང་། ཤུགས་ཀྱིས་ཐེངས་གཉིས་བརྡུང་བ་དང་། དྭངས་གསལ་
གྱི་སྒྲ་དེ་རུལ་དྲི་འཐུལ་བའི་མཚེའུ་ཆུ་དང་མཚུངས་པར་འགུལ་བ་མེད་པའི་མཁའ་
དབུགས་ནང་གཡོ་སྐྱོམ་བྱེད་ཅིང་། འཁོར་གྲུ་འོག་མཚམས་མེད་པར་འཕྱོ་བའི་མཉེན་
འཇམ་གྱི་ཆུ་སྒྲའི་ནང་ཡལ་བར་གྱུར། ཆུ་སྒྲ་འདི་ཨུ་ཚུགས་ཀྱིས་མི་འདིའི་སེམས་ཤུགས་
དྲག་ཏུ་འཕྱུར་གྱིན་བརྗོད་པའི་སྐད་ཆའི་གདངས་དབྱངས་དང་བསྡེབས་ནས་འགྲོ། མུན་
ནག་ནང་ངའི་ཁ་གཏད་དུ་བསྡད་ཡོད་པའི་མི་དེར་འཇིགས་སྐྲག་བསླངས་ཡོད་པ་ཤ་སྟག་
རེད། ཁོའི་སྐད་ཆ་གློ་བུར་དུ་མཚམས་བཞག་སོང་། ངས་ཡང་ཁོས་ལག་པ་བསྲིངས་ནས་
ཨ་རག་ལེན་པའི་སྒྲ་ཐོས་བྱུང་། ཡང་ཆང་སྒོག་སེ་སྒོག་སེ་འཐུང་བའི་སྒྲ་གྲག་བྱུང་། དེ་
ནས་ཁོ་ཧ་ལམ་དལ་ལ་བབས་པ་འདྲ། སྐད་གདངས་སྔར་ལས་བརྟན་པའི་ངང་ཡང་འདི་
ལྟར་བཤད།
དུས་སྐད་ཅིག་མ་འདི་ནས་བཟུང་། ཕྱིན་ཆད་ནམ་ཞིག་ལ་བརྗོད་ཐུབ་པ་བཤད་
ཐབས་བྲལ། དེ་རིང་ཕྱིར་དྲན་བྱས་ན། སྐབས་དེར་ང་ཚ་བ་ཆེན་པོ་རྒྱས་ཡོད་ངེས་རེད།
གང་ལྟར་ང་སེམས་འགུལ་ཆེན་པོ་ཐེབས་པ་དང་དགའ་སྤྲོ་རབ་ཏུ་རྒྱས་ནས། ཕལ་ཆེར་
སྨྱོ་རྒྱུར་ཐག་ཉེད་ཅི་ངས་ཁྱོད་ལ་ཞིབ་བརྗོད་བྱས་པ་ཇི་བཞིན། མ་ལེའི་སྨྱོན་པ་ཞིག་
ཡིན། ཡིན་ནའང་ཁྱོད་ཀྱིས་བརྗེད་མི་རུང་བ་ཞིག་ནི། ང་གྲོང་ཁྱེར་དུ་ཐོན་པའི་དུས་ཚོད་
ནི་གཟའ་མིག་དམར་གྱི་མཚན་མོ་རེད། ཡིན་ནའང་གཟའ་སྤེན་པ་ལ་སླེབས་དུས་
ངས་ད་གཟོད་མོའི་ཁྱོ་བོ་ཧེང་པན་ནས་ཡུས་བྷི་ལི་ཡ་ཕྱེད་གླིང་དང་ཤར་ཕྱོགས་
མཁའ་འགྲུལ་ཀུང་སི་ཡི་འཁོར་གྲུར་བསྡད་ནས་ཡོང་རྒྱུ་ཡིན་པ་གོ་ཐོས་བྱུང་། དེ་བས་
ཉིན་གསུམ་མ་གཏོགས་ལྷག་མེད། ཉིན་གསུམ་ཙམ་གྱི་དུས་ཚོད་ཐུང་ཐུང་འདིའི་ནང་དུ་
བློ་ཐག་བཅད་དེ་མི་བཙལ་ནས་རོགས་རམ་བྱེད་དུ་འཇུག་དགོས། ཁྱོད་ཀྱིས་ཤེས་སམ།
ངས་མོ་ལ་ངེས་པར་དུ་རོགས་རམ་བྱེད་དགོས་པ་རྟོགས་ཡོད། ཡིན་ཀྱང་ངས་མོ་ལ་སྐད་
ཆ་ཙམ་བཤད་པའི་གོ་སྐབས་ཀྱང་མེད། ང་རང་ཉིད་ཀྱི་དགོད་བྲོ་བ་དང་སྨྱོན་ཧམ་གྱི་བྱ་
སྤྱོད་འདིར་ཁོ་མོར་དགོངས་དག་ཞུ་བར་བྲེལ་བ་ལངས་ཤིང་། འདི་ལྟ་བུའི་དགོས་གཏུགས་
ཀྱི་རེ་འདུན་གྱིས། ང་མུ་མཐུད་དུ་མདུན་སྐྱོད་བྱེད་པར་བསྐུལ། ངའི་དུས་ཚོད་སྐར་ཆ་
རེ་རེའང་ཧ་ཅང་རིན་ཐང་བྲལ་བ་དང་། མོར་མཚོན་ན་ཤི་གསོན་ལ་འབྲེལ་བ་ཡོད་པའི་
དོན་བྱ་ཞིག་ཡིན་པའང་ངས་ཤེས་ཡོད། ཡིན་ཀྱང་ང་རང་མོར་ཐུག་པ་དང་། ཐ་ན་མོའི་
རྣ་ཟུར་དུ་སྐད་ཆ་ཚིག་གཅིག་བཤད་པའམ། ཡང་ན་མོར་ལག་བརྡ་ཞིག་གཏོང་བའི་གོ་
སྐབས་ཀྱང་འཐོབ་མི་སྲིད། རྒྱུ་མཚན་ནི་ང་སྨྱོས་པ་ལྟར་ཁོ་མོ་སྙེག་ནས་མཚམས་མི་
འཇོག་པ་འདིས་འཇིགས་པ་སྦྱིན་སོང་བ་རེད། ཕལ་ཆེར་ཨ། ཁྱེད་ཀྱིས་ཅུང་སྒུག་
རོགས་གནང་དང་ཧ་ལམ་མི་ཞིག་གིས་གཞན་པའི་རྗེས་སྙེག་པ་དང་མཚུངས་པར།
མི་དེ་ལ་ཉེན་བརྡ་བཏང་ནས་མི་ཞིག་གིས་ཁྱོད་གསོད་རྩིས་བྱེད་ཅེས་པར། ཉན་མཁན་
གྱིས་བརྡ་རྒྱག་མཁན་དེ་ལག་དམར་དུ་བསམ་ནས། རང་ཉིད་མེད་བརླག་ཏུ་མ་བཏང་བར་
དུ་མུ་མཐུད་དུ་མདུན་ཕྱོགས་སུ་རྒྱུགས་སྲིད་མོས་ང་རང་ནི་མ་ལེའི་སྨྱོན་པ་ཞིག་ཏུ་
སེམས་ནས། མོའི་རྗེས་སུ་དམ་པོར་སྙེགས་ཏེ་བདས་ན་ཁོ་མོར་བརྙས་བཅོས་ཐེབས་སྣང་
ཤར། ཡིན་ཀྱང་ང་ནི་དེ་ལས་འཇིགས་སུ་རུང་བའི་འགལ་ཟླ་འདི་ནས་བྱུང་སོང་།
ངས་དོན་དེར་གཏན་ནས་བསམ་བློ་བསྐོར་གྱིན་མེད། ད་ལྟ་ངའི་ལུས་སེམས་ཀྱི་ནུས་པ་
ཡོད་ཚད་ཟད་སོང་། ངས་བསམ་རྒྱུ་གཅིག་པོ་ནི་མོ་ལ་རོགས་རམ་བྱེད་རྒྱུ་དང་སྲི་ཞུ་བྱེད་
རྒྱུ་དེ་ལས་མ་འདས། མོ་ལ་རོགས་རམ་བྱེད་ཆེད་ངས་མི་གསོད་པ་དང་། ཁྲིམས་ལའང་
འགལ་ཐུབ་ཡིན་ཀྱང་མོས། མོས་འདི་དག་གཏན་ནས་མི་ཤེས། ཉིན་གཉིས་པར་སྔ་
མོ་ནས་གཉིད་ལས་སད་པ་དང་། མྱུར་མོར་མོའི་ཁྱིམ་དུ་སོང་། གཡོག་པོ་དེ་སྒོ་ཁར་ལངས་
འདུག ངས་ངོ་ལ་ཁུ་ཚུར་གཅིག་བརྒྱབ་མྱོང་པའི་གཡོག་པོ་དེ་རེད། ཁོས་རྒྱང་རིང་ས་
ནས་ང་རང་མཐོང་བས་ཕལ་ཆེར་ང་ལ་སྒུགས་འདུག་པ་འདྲདྲ་གློ་བུར་དུ་སྒོ་ནང་
དུ་འཛུལ་སོང་བ་རེད། ཁོ་ནང་ལ་སོང་ནས་ངའི་ཆེད་དུ་བརྡ་གཏོང་བ་ཡིན་ཀྱང་
སྲིད་འདི་ངོ་མ་ཚོད་བགམ་བྱེད་དཀའ་བ་ཞིག་རེད་པས། ང་རང་མནར་གཅོད་དང་
སྡུག་ཡུས་གང་མང་ཞིག་ལ་གཏད་སོང་། ཁོ་ཚོས་སྔ་མོ་ནས་ང་རང་བསུ་བའི་སྟ་གོན་
གྱ་ནོམ་པོ་བཤམས་ཡོད་ཀྱང་སྲིད་ཡིན་ཀྱང་ངས་གཡོག་པོ་དེ་མཐོང་མ་ཐག ང་ལ་
བརྙས་དམོད་ཐེབས་པ་དེ་དྲན་འོངས་པས། བུད་མེད་དེར་འཚམས་འདྲིར་འགྲོ་མི་ཕོད་ལ།
ངའི་པུས་མོ་གཉིས་དབང་མེད་དུ་འདར། ང་སྒོ་ཐེམ་ཁར་སླེབས་ཀྱང་ཁ་ཕྱིར་འཁོར་
ནས་བུད་སོང་། མོ་སྐྱོ་སྡུག་གིས་མནར་གྱིན་ང་ལ་རེ་སྒུག་བྱས་ཡོད་ཀྱང་སྲིད།
རྒྱུས་མེད་ཀྱི་གྲོང་ཁྱེར་འདི་ནས་ངས་བྱ་བ་གང་ཞིག་ལེགས་གྲུབ་ཡོང་བ་མི་ཤེས།
གྲོང་ཁྱེར་འདི་ངའི་རྐང་འོག་ནས་མེ་འབར་བ་ལྟར་ཚ་ཞིང་སྲེག་པར་བྱེད་ང་ལ་གློ་
བུར་དུ་དྲན་སྣང་ཞིག་ཤར་ཏེ། དེ་མུར་རླངས་འཁོར་ཞིག་ཏུ་བསྡད་དེ་སྤྱི་ཁྱབ་ལྟ་སྐུལ་བ་
གཞོན་པར་ཐུག་ཏུ་སོང་། ཁོ་ནི་ལོ་དེར་ངས་ང་ཚོའི་གྲོང་བརྡལ་ནས་མྱུར་སྐྱོབ་བྱས་མྱོང་
བའི་མི་དེ་རེད། ངས་གཡོག་མི་ལ་ང་ཐོན་པ་ཞུ་རུ་བཅུག་སྟེ་ངོ་ཐུག་རྩིས་བྱས། ངའི་ཕྱི་
ཚུལ་གྱིས་མི་རྣམས་ལ་སྐྲག་སྣང་ཞིག་སྟེར་བའི་སྣང་ཚུལ་ཞིག་ཁྱེར་ཡོད་པས་ལོས་ཡིན།
ཁོ་ཚོས་ང་མཐོང་སྐབས་མིག་ལས་འཇིགས་སྐྲག་གི་མདངས་ཤིག་མངོན་ཡོང་། ཁོའི་གུས་
པའི་སྤྱོད་ལམ་ལས་སེམས་མི་བདེ་བའི་ཉམས་ཤིག་ངང་ངམ་ཤུགས་ཀྱིས་མངོན། ཁོས་
སྔོན་ཙམ་ནས་ང་ནི་མ་ལེའི་སྨྱོན་པ་ཞིག་ཡིན་པ་ཤེས་ཡོད་ཀྱང་སྲིད། ངས་ཁ་ཁོག་མེད་
པར་ཐད་ཀར་ཁོ་ལ་བཤད་རྒྱུ་ནི། རང་ཉིད་ཀྱི་ལས་ཀ་བརྗེ་ནས་གྲོང་ཁྱེར་དུ་ཡོང་བསམ་
པ་དེ་ཡིན། ང་ཡར་སྔོན་གྱི་ལས་གནས་སྟེང་མུ་མཐུད་དུ་འཚོ་ཐུབ་པ་མ་རེད། ངེས་
པར་འཕྲལ་མྱུར་གྱིས་ལས་གནས་སྤོར་དགོས་ཁོས་ང་ལ་མིག་ཅེ་རེར་བལྟས། ངས་
ཁྱོད་ལ་སྣང་ཚུལ་དེ་བཤད་མི་ཤེས། ཁོས་མིག་གིས་ཅེ་རེར་ལྟ་བའི་ཚུགས་ཀ་དེ་སྨན་
པས་ནད་པ་ཞིག་ལ་ཞིབ་ལྟ་བྱེད་པ་དང་མཚུངས།‘ནད་པས་ཐབས་ཟད་འུ་ཐུག་གིས།
སྨན་པ་ལགས་ཞེས་པར།’ ‘ཁོས་གནས་ཚུལ་འདི་ང་ལ་ཧ་ཅང་གསལ་ཆ་ཡོད། འོ་
རེད། དོན་དེ་སྒྲིག་བཀོད་བྱས་ན་ཆོག ཡིན་ཀྱང་ཁྱོད་ཀྱིས་ཅུང་ཙམ་སྒུགས་དང་ང་
ཚོས་བཤད་རྒྱུ་ལ་གཟའ་འཁོར་བཞི་ཙམ་སྒུག་རྒྱུ་དེ་ཡིན། ངས་ཐོག་མར་ཁྱོད་ཀྱི་ཚབ་ཏུ་
ལས་ཀ་བྱེད་མཁན་ཞིག་བཙལ་དགོས།’ ཁོས་དེ་ལྟར་བཤད་པར། ‘ངས་སྒུག་མི་ཐུབ་གི
ཉིན་གཅིག་ཀྱང་སྒུག་མི་ཐུབ་གི་ཞེས་ངས་དེ་ལྟར་ལན་བཏབ། ཁོས་ཡ་མཚན་པའི་མིག་
གིས་བལྟས་ཏེ། ‘སྨན་པ་ལགས། ཡིན་གཅིག་མིན་གཉིས་འདི་ལྟར་སྒྲུབ་དགོས་པ་ཨེ་
རེད། ཁོས་གཟབ་ནན་གྱི་ཚུལ་མངོན་བཞིན་ཡང་། ‘གྲོང་བརྡལ་དེ་ནས་ཅི་བྱས་ཀྱང་
སྨན་པ་མེད་ན་ག་ལ་ཆོག་གམ། ཡིན་ནའང་ངས་དེ་རིང་ནས་བཟུང་དོན་དག་འདི་ཐག་
གཅོད་བྱེད་རྒྱུ་ཡིན་པ་ཁྱོད་ལ་ཁས་ལེན་ཆོག་ཟེར།’ ངས་ཨམ་གཙིགས་བསྡམས་ནས་
དེར་ལངས་བསྡད་དེ་འགུལ་ཙམ་ཡང་མ་བྱས། ངས་ཡང་ཐེངས་དང་པོར་ཁོ་བོ་ནི་གཞན་
པས་སྒོར་མོ་བྱིན་ནས་ཉོས་ཡོང་བའི་བྲན་གཡོག་ཅིག་ཡིན་པའི་ཚོར་བ་ཐེངས་དང་པོར་
སྐྱེས། ངའི་ལུས་པོའི་ཕྲ་ཕུང་ཚང་མས་ཀྱང་དཔའ་ངར་ཆེན་པོས་ངོ་རྒོལ་བྱེད་བཞིན་འདུག
ཡིན་ཀྱང་མདུན་ཕྱོགས་ཀྱི་ཐབས་མཁས་དོན་ལ་བྱང་ཆུབ་པའི་སྤྱི་ཁྱབ་ལྟ་སྐུལ་བ་གཞོན་
པས་ངའི་སྐད་ཆ་འཕྲོག་ཚར་ཏེ། ཁྱོད་ཉིད་ཡུན་རིང་པོར་མི་རྣམས་ལ་འབྲེལ་འདྲིས་
མེད། སྨན་པ་ལགས། འདི་ལྟར་དུས་ཡུན་རིང་བོ་འགོར་ན་ནད་འབྱུང་རྒྱུ་རེད། ང་ཚོ་ཚང་
མར་ལྕེ་བསྣར་རྒྱུ་ཡོང་བ་ནི། ཁྱོད་རྩ་བ་ནས་གྲོང་ཁྱེར་ལ་མི་ཡོང་བ་དང་། གུང་སེང་ཡང་
བཏང་མ་མྱོང་བས་རེད། ཁྱོད་ལ་སྤྱི་ཚོགས་འབྲེལ་འདྲིས་དེ་ལས་མང་བ་ཞིག་མཁོ་བ་མ་
ཟད། ཟུག་གཟེར་སྟེར་བའི་སྤྲོ་གཡེང་གི་བྱ་འགུལ་ལྷག་པར་མཁོ་བས། ང་ཚོའི་དེ་རིང་གི་
སྲིད་གཞུང་ཐོག་ཁང་ནང་སྤེལ་བའི་སྣེ་ལེན་འདུ་ཚོགས་སྟེང་། ཁྱོད་རང་ངེས་པར་དུ་ཡོང་
དགོས། ཁྱོད་ཀྱིས་ས་ཆ་འདིའི་མི་ངོ་ཆེན་ཚང་མ་མཐོང་ཐུབ། མི་ལ་ལས་སྔོན་ནས་ཁྱོད་
རང་ངོ་ཤེས་ན་བསམ་གྱི་ཡོད། ཁོ་ཚོས་ནམ་རྒྱུན་ཁྱོད་ཀྱི་གནས་ཚུལ་འདྲི་བཞིན་ཡོད་པ་
དང་། ཁྱོད་རང་གྲོང་ཁྱེར་དུ་ཡོང་བའི་རེ་བ་བཞག་འདུག
མཇུག་མཐའི་ཚིག་དེས་ངའི་སྙིང་འདར་དུ་བཅུག ངའི་གནས་ཚུལ་འདྲི་བ་ཡིན།
ནམ། མོས་ངའི་རྒྱུ་མཚན་དྲིས་སོང་བ་ཨེ་རེད། ལམ་སང་ང་མི་གཞན་ཞིག་ཏུ་གྱུར་པ་འདྲ།
ངས་མྱུར་མོར་གུས་འདུད་ཞུ་ཚུལ་གྱིས་གདན་འདྲེན་བྱས་པར་བཀའ་དྲིན་ཆེ་ཞུས་པ་ཡིན།
དུས་ཐོག་ཏུ་ཐོན་ཐུབ་པ་ཁག་ཐེག་བྱས། ང་ངོ་མ་དུས་ལྟར་ཐོན་སོང་བ་ཡིན། ངས་ཁྱོད་ལ་
བཤད་རྒྱུ་ཞིག་ནི། ང་འབུ་མེ་ནང་ལ་ལྷུང་བ་བཞིན་འཚུབ་བྲེལ་ལངས། སྲིད་གཞུང་ཐོག་
ཁང་ཆེན་མོ་ནང་སླེབས་པ་ང་རང་ཨང་དང་པོ་ཡིན་སོང་བ་རེད། ཕྱོགས་བཞི་བོར་སྐད་ཆ་
མི་བཤད་པའི་མི་སེར་གྱི་གཡོག་པོས་གང་ཡོད། ཁོ་ཚོ་རྐང་རྗེན་དུ་གྱོལ་མ་ལྡིང་གིས་ཡར་
མར་རྒྱུགས། དེར་མ་ཟད་ངའི་སེམས་ཁ་འཁྲུག་པའི་སྣང་ཚོར་ཞིག་ལ། ངའི་ལྟག་རྒྱབ་
ཏུ་ཁོ་བོར་འཕྱ་དམོད་བྱེད་ཀྱིན་ཡོད། ཁོ་ཚོས་དུས་ཚོད་ཕྱེད་ཀ་ཙམ་ལ་གྲག་འགུལ་མེད་
པར་གྲ་སྒྲིག་བྱེད། ང་གཅིག་པུ་ཡོ་རོབ་པ་ཡིན་ལ། གྲོགས་མེད་ཁྱེར་རྐྱང་དུ་དེར་ལངས་
བསྡད་པས་གློ་ཁུག་ནང་གི་དུས་ཚོད་འཁོར་ལོའི་ཐག་སྒྲའང་ཐོས་ཐུབ། དེར་མཐུད་ནས།
སྲིད་གཞུང་གི་ལས་བྱེད་པ་འགའ་སླེབས་སོང་། ཁོ་ཚོས་ཁྱིམ་མི་ཡང་ཁྲིད་ཡོད། རྗེས་མར་
སྤྱི་ཁྱབ་ལྟ་སྐུལ་བ་ཡང་ཐོན་བྱུང་། ཁོས་ང་ལ་དུས་ཚོད་ཅུང་རིང་བོ་ཞིག་ལ་ཁ་བརྡ་བྱས།
ངས་བསམ་པར། ངས་ལན་བཏབ་པ་ལྷག་བསམ་དག་པ་དང་མཚར་ཉམས་ལྡན་པ་ཞིག་
ཡིན། དེ་ནས་དེ་ནས་ཆེས་མཇུག་ཏུ་ཉེ་སྐབས། ང་ལ་བཤད་མི་ཤེས་པའི་སུན་སྣང་
ཞིག་སྐྱེས་སོང་། ངའི་རིག་པ་གར་སོང་ཆ་མེད་དུ་ཡལ། སྐད་ཆ་ཡང་ལྡབ་ལྡིབ་ཏུ་གྱུར། ང་
རང་སྲིད་གཞུང་ཁང་ཆེན་གྱི་སྒོ་ཁར་རྒྱབ་གཏད་ཡོད་ན་ཡང་། མོ་ཚོགས་ཆེན་ཁང་དུ་
འཛུལ་འོང་བའི་སྣང་བ་ཞིག་སྐྱེས། མོ་ཚོམས་ཆེན་ཁང་དུ་ཡོད་པ་ཁོ་ཐག་རེད། ངས་ཁྱེད་
ལ་གསལ་བོ་ཞིག་བཤད་ཐབས་མི་འདུག གློ་བུར་དུ་སྐྱེས་པའི་ཡིད་ཆེས་བརྟན་པོ་འདིས་
ང་རང་མགོ་འཐོམ་ཞིང་སྐྲག་སྣང་འདི་འདྲ་སྟེར་དོན་ཅི། ངས་ད་དུང་སྤྱི་རྟོག་པ(ཙུང་ཏུའུ)
དང་གླེང་མོལ་བྱེད་བཞིན་ཡོད་ལ། ཁོའི་སྐད་ཆ་ངའི་རྣ་ལམ་དུ་ལྡིར་བཞིན་པའི་སྒང་
ཡིན། མོ་ངའི་རྒྱབ་ལོགས་ཀྱི་གནས་གང་རུང་ཞིག་ཏུ་ཡོད་པ་ཚོར་བྱུང་། སྟབས་ལེགས་པ་
ཞིག་ལ་ཅུང་ཙམ་འགོར་རྗེས་སྤྱི་རྟོག་པས་ང་དང་གཏམ་ལབ་མཚམས་བཞག་སོང་། གལ་
སྲིད་དེ་འདྲ་མིན་ན་ང་རང་ཐོལ་གྱིས་ཁ་ཕྱིར་འཁོར་འགྲོ་བ་ཁོ་ཐག་རེད། ངའི་དབང་རྩ་
ཅི་ཡིན་མི་ཤེས་པར་འཁུམ་འགུལ་བྱེད་པ་འདི་ཅི་འདྲའི་ཤུགས་དྲག་པ་ཞིག་རེད། ངའི་
ཆགས་སེམས་ལ་བསྙད་བྲུས་པ་འདི་ཡང་ཅི་འདྲའི་ཚ་འབར་བ་ཞིག་ཨང་། ང་རང་ཁ་ཕྱིར་
ལ་འཁོར་དུས། དངོས་གནས། ད་ཅི་ངའི་སེམས་སུ་དབང་མེད་དུ་འཆར་བའི་གནས་དེར་
མོ་ལངས་ཡོད་པ་མཐོང་། མོའི་ལུས་ལ་བྲོ་གོས་སེར་པོ་ཞིག་གྱོན་ཞིང་། རིད་ཅིང་དྭངས་
པའི་དཔུང་པ་གཉིས་ཕྱིར་མངོན་པ་དང་། གླང་ཆེན་གྱི་སོ་ཇི་བཞིན་མག་མོག་གི་འོད་ཅིག་
འཕྲོ། མི་སྐོར་ཞིག་གི་དབུས་སུ་ཁ་མི་ཁོམ་པར་གཏམ་ལབ་ཀྱིན་ཡོད། མོའི་གདོང་ཡོངས་
འཛུམ་གྱིས་ཁེངས་ན་ཡང་། ངའི་སྣང་ཚོར་ཞིག་ཏུ་འཚུབ་བྲེལ་ལངས་པའི་ཉམས་ཤིག་
ཀྱང་ཟ་ཟུར་ནས་མངོན་ཡོང་། ང་རང་མོའི་གམ་དུ་སོང་མོས་ང་མཐོང་མི་སྲིད་པའམ་
ཡང་ན་མཐོང་མི་འདོད་ངས་མོའི་སྲབ་ཅིང་འཇམ་པའི་མཆུ་སྒྲོས་ལས་སྤྲོས་པའི་ཡིད་
འཕྲོག་ཅིང་གུས་ཉམས་ལྡན་པའི་འཛུམ་མདངས་ལ་ཧྲིག་གེར་ལྟ་དུས། དགོད་འཛུམ་དེས་
སླར་ཡང་ངའི་སེམས་བཟི་ཞིང་བློ་འཕྲུལ་དུ་བཅུག དགོད་འཛུམ་དེའི་རྐྱེན་གྱིས་ཨེ།
དགོད་འཛུམ་དེ་ནི་རྫུན་མ་ཞིག་དང་། རྩེར་སོན་པའི་འཁྲབ་རྩལ་ཞིག་གི་ཚུལ་འཆོས་ཀྱི
ནུས་རྩལ་ཡིན་པ་ངས་གསལ་བོར་ཤེས་ཡོད། ངའི་ཀླད་པར་ཐོལ་གྱིས་དྲན་ཚུལ་ཞིག་ཤར་
བ་སྟེ། དེ་རིང་ནི་གཟའ་ལྷག་པ་ཡིན་ཞིང་། གཟའ་སྤེན་པར་མོའི་ཁྱོ་ག་འཁོར་གྲུར་བསྡད་
ནས་ཕྱིར་སླེབས་པར་བྱེད་མོ་ད་དུང་འདི་འདྲའི་འཛུམ་བག་དང་འདི་འདྲའི་
གདེང་ཚོད་ཡོད་པ། འདི་འདྲའི་བག་ཡངས་ལ་རོལ་བ་འོས་སམ། ད་དུང་སྒྱིད་ལུག་དང་ཅི་
མི་སྙམ་པར་ལག་པའི་ནང་གི་བསིལ་ཡབ་ལ་རྩེད་པ་དངོས་གནས་བསམ་བློ་ཕོག་དཀའ་
བ་ཞིག་མིན་ནམ། དེ་ལས་ལྡོག་སྟེ་འཇིགས་སྣང་ཞིག་གིས། བསིལ་ཡབ་དེ་ཤེད་ཀྱིས་
མཉེད་ནས་རྩ་བ་ནས་མི་གཏོར་བ་ཅི་ཡིན་ནམ། ང་རང་སྟེ་ཁ་སང་དེ་རིང་མི་ཆ་མེད་
ངས་ཀྱང་དུས་དེའི་སླད་དུ་སྙིང་རྩ་འདར་བ་དང་ད་དུང་བརྩེ་སེམས་འཚུབ་བྲེལ་
གྱིས་ཁྱེར་བཞིན་མོའི་འཇིགས་དངངས་ཕྲག་ཏུ་ལེན་བཞིན་ཡོད། དེ་ལས་ལྡོག་སྟེ་མོ་ནི་བྲོ་
ཚོགས་ལ་ཞུགས་ཤིང་། ད་དུང་དགོད་འཛུམ་གྱིས་ཁེངས།
ང་ཚོའི་རྒྱབ་ལོགས་སུ་རོལ་དབྱངས་དཀྲོལ་སོང་བར། བྲོ་ཚོགས་མགོ་བརྩམས་
སོང་། ལོ་ན་ཅུང་ཆེ་བའི་དམག་དཔོན་ཞིག་གིས་མོར་བྲོ་རོགས་ཞུས་པར། མོས་ཁ་བརྡ་
ལབ་པའི་མི་ཚོགས་ལ་བཟོད་གསོལ་ཞིག་ཞུས་ནས། ཁོ་ཚོ་དང་བྲལ་ནས། དམག་དཔོན་
དེའི་དཔུང་པར་འཁྱུད་ནས་ཚོགས་ཆེན་ཁང་གཞན་པ་ཞིག་གི་ནང་དུ་སྐྱོད་དུས། ཏག་
ཏག་ངའི་གམ་ནས་བརྒྱུད་དེ་སོང་། མོས་ལྟ་ཐེངས་གཅིག་གིས་ང་མཐོང་སོང་བ་དང་། ངོ་
ཤ་འཐེན་ནས་མི་དགའ་ལོག་གེར་གྱུར། ཡིན་ན་ཡང་དེ་ནི་དུས་ཚོད་སྐར་ཆ་གཅིག་
ཙམ་གྱི་ཡུན་ལས་མ་འདས། དེ་ནས་ངོ་ཤེས་པའི་ཚུལ་བསྟན་ཀྱང་། ཐེངས་གཅིག་མ་
གཏོགས་འཕྲད་མ་མྱོང་བའི་མི་ཞིག་གི་ཚད་དུ་བཞག་སྟེ་མགོ་བོ་གུག་ཙམ་བྱེད། (ངས་ད་
དུང་མོར་ཁ་ཡ་བྱེད་དམ་མི་བྱེད་ཐག་ཆོད་མེད་པའི་སྒང་དེར) ‘སྨན་པ་ལགས། དགོང་
མོ་བདེ་ལེགས།’ ཟེར་ནས་ཕར་སོང་ངོ་། །ཁ་དོག་ལྗང་སྐྱ་མངོན་པའི་མིག་ཟུང་ནང་ཡང་
སྙིང་ཅི་ཞིག་སྦས་ཡོད་པ་སུས་ཀྱང་དཔག་ཐབས་བྲལ་ན། ངས་ཀྱང་ག་ལ་གཏོགས་ཐུབ།
མོས་ང་ལ་ཅིའི་ཕྱིར་ཁ་ཡ་བྱས་པ་དང་། ཅིའི་ཕྱིར་གློ་བུར་དུ་ཡང་ང་རང་ངོ་ཤེས་སོང་
བ་ཡིན། འདི་ནི་ང་རྒྱབ་ཏུ་གཡུགས་པ་ཡིན་ནམ། ཡང་ན་པང་དུ་བླངས་པ་ཡིན། ཡང་ན་
བློ་ཡུལ་ལས་འདས་པའི་ཐབས་རྡུགས་ཀྱི་སྤྱོད་སྟངས་ཤིག་ཡིན་ནམ། ངས་ཁྱོད་ལ་མཚོན་
ཐབས་བྲལ། དུས་དེར་ང་དྲན་རྒྱུ་ཅང་མེད་པར་ཧད་འདུག་ཅིང་། ཡིད་འགུལ་གྱི་རྦ་རླབས་
དྲག་ཏུ་གཡོ། སེམས་ནང་གི་ངར་ཤུགས་ཡོད་ཚད་འཕྱུར་ཡོང་བ། སྙིང་ཁུང་དུ་མར་མནན
ཡང་། དུས་ནམ་ཞིག་གི་ཚེ་མི་བརྡོལ་བའི་ངེས་པ་ཅི་མཆིས། ངས་ཁོ་མོར་ལྟ་དུས་སྒྱིད་
ལུག་ངང་ནས་དམག་དཔོན་དེར་འབྱར་ནས་ཝར་ཙའི་ཞབས་བྲོ་འཁྲབ་ཅིང་། དཔྲལ་བའི་
སྟེང་དུ་སེམས་ཁྲལ་དང་སྡུག་བསྔལ་གྱི་ཤུལ་ཙམ་ཡང་མེད་པར་སྣང་མེད་ཀྱི་འོད་མདངས་
ཤིག་འཚེར། དེ་ལས་ལྡོག་སྟེ། མོ་མོ་ནི་ང་དང་མཚུངས་པར་སེམས་སུ་དོན་དེ་ཁོ་ན་
ཡོད་པ་གནས་འདིར་ངེད་གཉིས་ཀས་མཉམ་གཅིག་ཏུ་འཇིགས་རུང་གི་གསང་བ་
དེར་གདོང་གཏད་ཡོད་མོད། འོན་ཀྱང་མོས་ད་དུང་ཝར་ཙའི་ཞབས་བྲོ་འཁྲབ་ཀྱིན་
འདུག དུས་ཡུན་འདི་ཙམ་གྱི་ནང་དུ། ངའི་འཇིགས་སྐྲག་དང་། ངའི་ཆགས་སྲེད།
ངའི་བསྟོད་བཀུར་བཅས་ཡར་སྔོན་གྱི་དུས་གང་ལས་ཀྱང་དྲག་ཏུ་འཕྱུར་གྱིན་འདུག
གཞན་པས་ང་ལ་ནན་ཏན་གྱིས་ཞིབ་ལྟ་བྱེད་ཀྱིན་ཡོད་མེད་མི་ཤེས་མོད། མོས་སྦ་གསང་
སྤྱོད་འགའ་རེས་གསང་མཐིལ་བརྟོལ་བཞིན་ཡོད་དེ།
གང་ནུས་བྱེད་པ་ཐག་གིས་ཆོད། དེ་ལས་ལྡོག་སྟེ། ངས་སྦ་གསང་མི་བྱེད་པར་མ་ཟད། ལྟ་
བ་ནས་མི་བལྟ། ངས་ངེས་པར་དུ་རེད་ཡ། ངས་ངེས་པར་དུ་མིག་གཉིས་གཡོ་བ་མེད་
པར་མོ་ལ་ཅེར་དགོས། ངས་རྒྱང་རིང་ནས་གམ་དུ་བཅར་ཐབས་མེད་པའི་མོའི་ངོ་གདོང་
ངས་ཕྱོགས་གཞན་ཞིག་ལ་རྩ་འཛམ་གླིང་རྩོམ་རིག་གྲགས་ཅན་བོད་འགྱུར་དཔེ་ཚོགས།
དེ་འཛིན་བཟུང་བྱས་ཏེ། མོའི་གདོང་འབག་དེ་སྐད་ཅིག་མའི་ནང་ཐང་ལ་ལྷུང་ཨེ་ཡོང་ལྟ་
དགོས། མོས་ཕལ་ཆེར་སྐྱིད་སྣང་མེད་པར་ངས་མོ་ལ་རྣམ་ཤེས་སྒྲིམ་ནས་ཅེར་བའི་ཟུར་
མདའ་དེ་ཚོར་ཡོད་ཤས་ཆེ། མོ་གཞས་རོགས་དེའི་དཔུང་བར་འཁྱུད་ནས་ཚུར་ཡོང་དུས།
འཕྲལ་མྱུར་གྱིས་ང་ལ་ཟུར་མིག་ཅིག་འཕངས་པ་ནི། བཀའ་བཙན་པོ་ཞིག་ཕབ་པ་དང་།
ཡང་ན་ཕར་སྐྲོད་བཏང་བའི་ལག་བརྡ་ཞིག་དང་ཡང་འདྲ། མོའི་དཔྲལ་བར་སླར་ཡང་
གཉེར་མ་འགའ་བསྡུས་ཤིང་། དེ་ནི་ང་རྒྱལ་དང་ཁོང་ཁྲོ་ལངས་པའི་མཚོན་རྟགས་ཡིན།
གཉེར་མ་དེ་དག་ང་མོར་ཐེངས་དང་པོར་ཐུག་དུས་མཐོང་མྱོང་།
ཡིན་ན་ཡང་ངས་ཁྱོད་ལ་བཤད་མྱོང་ ང་ལ་མ་ལེའི་སྨྱོ་ནད་འཕར་དུས།
ངས་གཡས་གཡོན་དང་ཕར་ཚུར་ལ་མི་བལྟ་བ་ཡིན། ངས་དེ་འཕྲལ་མོའི་ནང་དོན་
ཧ་གོ་སོང་མིག་འོད་འདི་ལས། མི་རྣམས་ལ་དོ་སྣང་བྱེད་དུ་མ་འཇུག བཟོད་བསྲན་
ཅུང་བྱོས་དང་ཅེས་པ་དེ་རེད། མོར་ངས་ཇི་ལྟར་བཤད་ན་བཟང་ངམ། མོས་ང་ལ་འདུ་
ལོང་ཆེ་བའི་བྲོ་ཚོགས་འདིའི་སྟེང་ནས་རང་གི་གཏམ་སྤྱོད་སྣང་འཇོག་བྱེད་པའི་རེ་བ་
བཏོན་ངས་ཧ་གོ་སོང་། ང་ད་ལྟ་ཕྱིར་ཁྱིམ་དུ་ལོག་ན། མོས་སང་ཉིན་ང་རང་སྣེ་ལེན་
བྱེད་ཁོ་ཐག་རེད། མོས་ད་ལྟ་གཞན་གྱིས་སྣང་འཇོག་སླ་བའི་ཁོ་བོའི་བརྩེ་སེམས་ཀྱིས་སྣུན་
པའི་རྣམ་འགྱུར་དེའི་འཇིགས་པ་ལས་གཡོལ་རྒྱུ་ཙམ་རེད། མོས་སེམས་ཁྲེལ་བྱེད་
སེམས་ཁུར་འདིར་ཇི་འདྲའི་གནས་ལུགས་ཡོད་པ་ཞིག་རེད་ཨང་། ངའི་གླེན་རྟགས་
འདིས་སྐྱོ་གར་ཞིག་འཁྲབ་ཀྱང་སྲིད་ཁྱེད་ཀྱིས་ལྟོས་དང་། ངས་ཚང་མ་རྟོགས་འདུག་
སྟེ། བཀའ་རྒྱ་ཞིག་དང་མཚུངས་པའི་སྐྱ་མདོག་གི་མིག་འོད་དེའི་བསྟན་དོན་ཧ་གོ་འདུག
ཡིན་ན་ཡང་ངའི་སེམས་པ་རྔམ་དྲགས་པས། ངེས་པར་དུ་མོར་སྐད་ཆ་བཤད་དགོས།
དེ་ནས་ང་འཁྱ་རེ་འཁྱོར་རེར་མི་ཚོགས་ཀྱི་ཕྱོགས་སུ་སོང་། མོ་ནི་དེ་ཚོའི་དཀྱིལ་དུ་ལངས་
ནས་ཁ་བརྡ་གློད་ཀྱིན་ཡོད། མི་ཚོགས་དེའི་ཁྲོད་དུ་ངས་ངོ་ཤེས་པ་ཁ་ཤས་མ་གཏོགས་མེད་
ནའང་། ཐོར་འདུག་པའི་སྐོར་ཚོགས་དེའི་ཕྱོགས་སུ་སོང་བ་དང་། ངས་མོའི་སྐད་ཆ་ཐོས་
ཨེ་ཐུབ་སྙམ་པ་ཙམ་ཡིན། ཡིན་ཀྱང་རྡུང་རྡེག་ཐེབས་པའི་ཁྱི་ངན་ཞིག་དང་མཚུངས་པར་
སྙིང་འདར་ཞིང་སྐེ་འཁུམ་ནས་མོའི་མིག་འོད་མཐོང་བར་སྐྲག སྐབས་ལ་ལར་མིག་འོད་
འདི་གྲང་ཤུར་ཤུར་གྱིས་ངའི་ལུས་སྟེང་དུ་འཕེན་པ་དང་། ང་རང་གནས་དེར་ལངས་བསྡད་
དེ། མོས་ང་ལ་སྐད་ཆ་ཞིག་བཤད་ཡོང་བར་རེ་བཞག་བྱས། མོས་ང་ལ་དོན་སྙིང་འབིགས་
པའི་གསང་བརྡ་ཞིག་གཏོང་བར་རེ། ང་གཟའ་དྲང་སྲོང་གི་ནད་ཕོག་པ་ལྟར་ཁ་བརྡ་གློད་
པའི་མི་ཚོགས་ཀྱི་ཁྲོད་དུ་ལངས་བསྡད། རྣམ་ཤེས་བྲལ་བའི་བྲག་རྡོ་ཞིག་དང་འདྲ། ངའི་
རྣམ་འགྱུར་ཕལ་ཆེར་མི་མང་པོས་སྣང་འཇོག་བྱེད་ཡུལ་དུ་གྱུར་ཡོད་ཤས་ཆེ། རྒྱུ་མཚན་ནི་
སུས་ཀྱང་ང་ལ་ཚིག་གཅིག་ཀྱང་མ་སྨྲས། ངའི་དགོད་བྲོ་བའི་བཟོ་ལྟས་ཁོ་མོ་གང་དཀའི་
གནས་སུ་གཏུག་སོང་བ་ཁོ་ཐག་རེད།
ང་འདི་ལྟར་དེ་གར་ཅི་ཙམ་ལངས་བསྡད་པ་མི་ཤེས་ལ། ཕལ་ཆེར་ཚེ་གང་བོར་
ལངས་པ་ང་འདི་ལྟའི་འདུན་པའི་མཐུ་ལས་འགོངས་ཐབས་བྲལ་ཞིང་། སྨྱོ་ཤུགས་
མཁྲེགས་ལ་ཞ་བ་དེས་ངའི་ལུས་ཡོངས་རྫོགས་སྦྲིད་དུ་བཅུག་མོ་རང་ད་ནི་གཏན་
ནས་བསྲན་ཐབས་བྲལ་མཛེས་སྡུག་ཡིད་འོང་གི་སྒེག་ཉམས་དང་བཅས་ཐོལ་གྱིས་ཁ་
ཕྱིར་འཁོར་ཏེ་སྐྱེས་པའི་ཚོགས་ལ། ‘བདག་དེ་རིང་ཅུང་ངལ་བས་སྔ་མོ་ནས་ངལ་
གསོ་འདོད་བདེ་མོ’མགོ་བོ་སྒུར་ཙམ་བྱས་འདི་ནི་སྤྱི་ཚོགས་འབྲེལ་བའི་
ཁྲོད་མཐོང་དཀོན་པ་མོ་ངའི་གམ་ནས་ཡང་མོར་བསྐྱོད་སོང། ངའི་མིག་མདུན་
དུ་མོའི་དཔྲལ་བའི་སྟེང་གི་གཉེར་མ་དེ་དག་མངོན་བྱུང་། དེ་མུར་ཁོ་མོའི་སྐྱ་ཤང་ཤང་དང༌།
འཁྱག་སིབ་སིབ། དམར་རྗེན་ལ་བུད་པའི་སྒལ་གཞུང་མིག་ལམ་དུ་ཤར་ཡོང་བ་རེད།
འཁྱུག་ཙམ་གྱིས་ངས་ད་གཟོད་མོ་བུད་སོང་བ་རྟོགས་སོང་། དེ་རིང་དགོང་མོ་སྟེ། སྲོག་
སྐྱོབ་ཐུབ་པའི་ཆེས་མཐའ་མཇུག་གི་དགོང་མོ་འདིར། ངས་མོ་མཐོང་མི་ཐུབ་ཅིང་། ད་ནས་
བཟུང་ཁ་བརྡ་ཡང་བྱེད་ཐབས་བྲལ། ང་ད་དུང་དུས་ཐུང་ཞིག་ལ་དྲང་པོར་ལངས་བསྡད་
པས། ད་གཟོད་གཞི་ནས་གོ་བ་ལོན་སོང་། དེ་ནས་ དེ་ནས་
ཡིན་ནའང་ཁྱེད་ཀྱིས་ཅུང་ཙམ་སྒུག་དང་ཅུང་ཙམ་སྒུག་རོགས་མིན་
ན་ཁྱོད་ཀྱིས་ངས་བརྩམས་པའི་བྱ་བ་དེ་ཅི་འདྲའི་བག་མེད་ཚུལ་འཆལ་དང་གླེན་རྟགས་
འདྲེས་པ་ཧ་གོ་མི་སྲིད། ངས་སྔོན་ནས་ཁྱོད་ལ་ཁང་བ་ཧྲིལ་བོ་དེ་གསལ་བཤད་ཅིག་
བྱ། དེ་ནི་སྲིད་གཞུང་ཐོག་ཁང་གི་རྔམ་བརྗིད་ལྡན་པའི་ཚོགས་ཆེན་རེད། གློག་འོད་
ཀྱིས་ཉིན་དཀར་དང་ཁྱད་མེད་པ་རེད། ཁྱོན་ཡངས་པའི་ཚོགས་ཆེན་ཧ་ལམ་སྟོང་ལྷིང་
ངེར་སྣང་། བུ་བུ་མོ་ཚང་མ་ཆ་དང་ཆ་བྱས་ནས་གར་འཆམ་དུ་སོང་། སྐྱེས་པ་དག་ནི་
དངུལ་རྒྱན་འཛུགས་པར་སོང་། ཁང་བའི་གྲུ་ག་འགའ་རེར་མི་ཉུང་ཤས་ཤིག་ཐར་ཐོར་
གྱིས་ལངས་བསྡད་ནས་ཁ་བརྡ་ཙམ་བྱེད། དེར་བརྟེན་ཚོགས་ཆེན་ཁང་སྟོང་སང་ངེར་
འདུག་པས། འགུལ་སྟངས་རེ་རེར་གཞན་གྱིས་མཉམ་འཇོག་བྱེད་ངེས་རེད། དེར་མ་
ཟད་མིག་ལ་གཙེས་པའི་གློག་འོད་གསལ་ཐག་ཆོད་པར་འཕྲོ། མོས་ཕྲ་ལ་མཐོ་བའི་ལུས་
གཟུགས་ལྡེམ་ཞིང་གཡོ། དལ་ཞིང་ཡང་བའི་གོམ་སྟབས་ཁྱོན་ཆེ་བའི་ཚོགས་ཆེན་ཁང་
ནས་གང་དགར་བསྒྱུར། སྐབས་རེར་མོའི་འགྲན་ཟླ་བྲལ་བའི་ཉམས་འགྱུར་གྱིས་གཞན་
པར་གུས་ལན་འཇལ། མོའི་ལུས་ལ་ཡོད་པའི་སྒེག་ཉམས་དང་། སྒམ་བརླིང་། གཟི་རྔམ།
བྱིན་ཆགས་པའི་རྣམ་འགྱུར་གྱིས་ངའི་སེམས་མྱོས་པར་བྱས་ང་རང་། སྔར་གནས་སུ་
བསྡད། ཁྱོད་ལ་བཤད་མྱོང་། ངས་མོ་བུད་སོང་བ་ཧ་གོ་བའི་སྔོན་ལ། ང་ནི་གཟའ་ཕོག་པ་ལྟ་
བུར་ངས་ཧ་གོ་དུས། མོ་ནི་ཚོགས་ཆེན་ཁང་གི་ཕར་ཕྱོགས་སུ་སླེབས་ཚར་བ་རེད། སྒོ་
ཁར་ཐག་ཉེ་ཨ། དེ་རིང་ཕྱིར་དྲན་ན། ང་ངོ་ཚ་ནས་མགོ་ཡར་ལ་འགྱོགས་མི་ཐུབ་
གློ་བུར་དུ་སེམས་ནས་འཇིགས་པ་ཞིག་ལངས་ཤིང་། ང་ཕར་རྒྱུགས་ནས་ཁྱེད་ཀྱིས་
ཉོན་དང་། ངས་ཁྲོག་སྒྲ་གྲག་པའི་ཀོ་ལྷམ་གྱོན་ཞིང་། བྲག་ཅ་ཆེན་པོ་འཁོར་བར་བྱས་ཏེ།
ཚོགས་ཆེན་ཁང་ཕྲེད་དུ་བཅད་དེ། ཁོ་མོའི་རྗེས་བསྙེགས་ངས་ང་རང་གི་གོམ་སྒྲ་ཐོས་
ཤིང་། མི་ཚང་མས་ཡ་མཚན་པའི་མིག་གོར་གོར་བྱས་ཏེ་ང་ལ་ལྟ་བ་ཡང་མཐོང་ངོ་
ཚ་བས་ད་ལྟ་ཉིད་དུ་ཤི་སོང་ན་ང་རང་ཕྱོགས་གཅིག་ནས་མོའི་རྗེས་སུ་རྒྱུགས་པ་དང་།
ཕྱོགས་གཅིག་ནས་ངས་རང་གི་བྱ་སྤྱོད་འདི་ཅི་འདྲའི་སྨྱོན་རྟགས་ཤིག་ཡིན་པའི་ཚོར་སྣང་
སྐྱེས། ཡིན་ནའང་ང་ནི་ང་ནི་ཁ་ཕྱིར་འཁོར་ཐབས་མེད། ངས་སྒོ་ཁ་ནས་མོའི་རྗེས་
ཟིན་སོང་། མོ་ཁ་ཕྱིར་འཁོར་སྐྱ་མདོག་གི་མིག་དེ་རལ་གྲི་ཞིག་དང་མཚུངས་པར་
ངའི་སྙིང་ཁ་རུ་བསྙུན་བྱུང་། མོ་ཁྲོས་ནས་སྣ་ཁུང་གཉིས་ལས་དབུགས་སྦུད་སྦུད་གཏོང་།
མོ་གློ་བུར་དུ་གད་མོ་ངས་ཁ་དིག་ལྕེ་རེངས་ཀྱིས་སྐད་ཆ་ཞིག་བཤད་བསམ་དུས།
བགད་ཅིང་དགོད་སྒྲ་དྭངས་ཤིང་གསལ་ལ། བློ་བདེ་བག་ལ་ཕེབས་པ། སེམས་བསམ་
པའི་གཏིང་ནས་བགད་པ་ཞིག་རེད། དེར་མ་ཟད་སྐད་གསང་མཐོན་པོའི་བཤད་པར་
སྐད་མགོ་ཧ་ཅང་མཐོ་བས་མི་ཚང་མས་གོ་ཐུབ་པ་ཞིག་རེད་པའོ། སྨན་པ་ལགས།
ཁྱོད་ཀྱིས་ངའི་བུར་བྲིས་པའི་སྨན་ཡིག་དེ་ད་ལྟ་གཞི་ནས་དྲན་བྱུང་ངམ། ཚན་རིག་གི་
བྱ་བ་སྒྲུབ་མཁན་ཁྱོད་ཚོ་ངོ་མ་གམ་དུ་ལངས་ཡོད་པའི་མི་དག་སེམས་ལ་ཡ་ཡོ་
མེད་པར་མཉམ་དུ་བགད་བྱུང་། མོའི་འདོད་དོན་དེ་ངས་ཧ་གོ་སོང་། མོས་ཐབས་མཆོག་
བརྗོད་འདས་ཤིག་གིས་མིག་སྔའི་ཐེ་ཚོམ་སེལ་བར་བྱས། ངས་ཡན་ལག་ལྔ་བོ་སར་མི་སྦྱོར་
རང་དབང་ཅི་ངས་ཀོ་བའི་དངུལ་ཁུག་ནང་ནས། སྨན་ཡིག་ཤོག་ལེབ་སྟོང་པ་གཅིག་
གཤགས་པ་དང་། མོས་ལེན་ན་འདོད་མི་འདོད་ཀྱིས་ཕར་ལ་བླངས་སོང་། དེ་ནས་
སླར་ཡང་འཁྱག་སིབ་སིབ་ཀྱི་འཛུམ་ཞིག་གིས་ང་ལ་བཀའ་དྲིན་ཞུས་གསིག་སྐོར་
ཞིག་གིས་བུད་སོང་བ་རེད། ང་རང་དུས་ཐུང་ཞིག་ལ་སེམས་པ་ཡང་ཤོད་སེ་སོང་མོའི་
ཤིན་ཏུ་མཛངས་པའི་ཐབས་བཀོད་དེས་ངའི་སྨྱོ་ཧམ་དེའི་མགོ་ཡོངས་སུ་མནན་སོང་བ་
དང་། གནས་ཚུལ་དེ་ངན་ཕྱོགས་སུ་འཕེལ་བ་བཀག་པ་རེད། ཡིན་ན་ཡང་ངས་དེ་མ་ཐག་
ང་རང་ལ་མཚོན་ན་ཚང་མ་བརླག་ཟིན་པ་རྟོགས་སོང་བ་སྟེ། བུད་མེད་འདི་ལ་ངས་བླུན་
རྟགས་ཤ་ཤ་ཞིག་བསྟན་སོང་བ་དེར། རུས་པའི་གཏིང་ནས་ཞེ་སྡང་ལངས་ཤ་སྟག་རེད།
ང་ད་ལྟ་མོའི་སྒོ་ཁར་ཐེངས་བརྒྱ་ཕྲག་སྟོག་ཕྲག་ལ་ངོ་ཐུག་ཏུ་སོང་ཡང་། མོས་ང་ནི་ཁྱི་ལྡོམ་
ཞིག་དང་འདྲ་བར་སྐྲོད་སྲིད།
ང་ཡ་ཡོར་ངང་ཚོམས་ཆེན་བརྒྱུད་ངས་མཉམ་བཞག་དུས། མི་ཚང་
མས་ང་ལ་ལྟ་ང་ཡ་མཚན་ཞིག་ཡིན་ལོས་ཆེ་ང་ཆང་འཐུང་སའི་སྟེགས་བུའི་
མདུན་དུ་སོང་ནས། བསྟུད་མར་ཆང་དཀར་པེ་ཙི་གསུམ་བཞི་ཙམ་འཐུངས་མགོ་
ཡུ་འཁོར་བ་ཅུང་ཙམ་བཞག་སོང་ངའི་དབང་རྩས་མི་ལྕོགས་པར་གྱུར། ཁོ་ཚོ་བུད་
སོང་བ་འདྲ་དེ་ནས་ང་གློ་སྒོ་ལས་ཕྱིར་བུད་པ་དང་། ཉེས་ཅན་མི་སྣ་ཞིག་དང་འདྲ་བ་
རེད། འཇིག་རྟེན་འདིའི་སྟེང་གི་རྒྱལ་པོ་གང་ཞིག་གི་གོ་གནས་ང་ལ་བསྩལ་ན་ཡང་།
ང་ཡང་བསྐྱར་རྣ་ལ་གཟན་པའི་དགོད་སྒྲ་ཚོམས་ཆེན་གྱི་ཕྱོགས་བཞིར་ལྷང་ལྷང་རྒྱུ་བའི་
གནས་དེ་བརྒྱུད་མི་འདོད་ང་མདུན་དུ་སོང་ང་གང་དུ་འགྲོ་བའི་ཁ་ཕྱོགས་རང་
གིས་ཀྱང་མི་ཤེས་ཆང་ཁང་ཆུང་ཆུང་ཞིག་གི་ནང་དུ་འཛུལ། འཐུང་ནས་ར་བཟི་བར་
གྱུར་རྗེས་ཆང་ལ་བརྟེན་ནས་སྐྱོ་བ་སེལ་བའི་མི་ཞིག་དང་འདྲ་བར། བཟི་བར་རེ་
ཡོད་ཡིན་ན་ཡང་ང་བཟི་ནས་ཅི་ཡང་མི་ཤེས་པའི་ཚད་ལ་སླེབས་མེད་
མོའི་དགོད་སྒྲ་ངའི་རྣ་ལམ་ན་ད་རུང་གྲག རྣ་བར་གཟན་ཞིང་སྙིང་ལ་རྩུབ་དགོད་
སྒྲ་དེ། ཐན་ལྟོས་ཀྱི་དགོད་སྒྲ་དེ་མེད་པར་བཟོ་ཐབས་བྲལ་ཕྱིས་སུ་ང་གྲུ་ཁ་ནས་ཉིན་
ཕྱེད་ཙམ་ལ་ཐེ་ཚོམ་ངང་ལུས་ངའི་དཀྲུམ་མདའ་ཁྱིམ་དུ་ལུས་སོང་དེ་མིན་ན་
ངས་རང་ཉིད་གསོད་ངེས། ངའི་ཀླད་པར་ཅི་ཡང་མི་འཁོར། འཐེན་སྒམ་གྱི་གཡོན་ཕྱོགས་
སུ་བཞག་འདུག་པའི་དཀྲུམ་མདའ་ཁོ་ན་དྲན་གྱིན་འདུག ངས་དོན་དེ་རྐྱང་རྐྱང་མ་
གཏོགས་མི་དྲན། ང་ཕྱིར་ཁྱིམ་དུ་ལོག་པ་ཡིན།
ངས་ཁྱེད་ལ་མནའ་སྐྱེལ་ཆོག ངས་ཕྱིས་སུ་རང་སྲོག་མ་བཅད་པའི་རྒྱུ་མཚན་
གསོན་འདོད་ཆེ་ནས་ཤི་རྒྱུར་སྐྲག་སོང་བ་མིན། མ་གཞི་གྲང་ཤུར་ཤུར་གྱི་དཀྲུམ་མདའི་
བརྡ་ཁག སྒུལ་ཐེངས་གཅིག་གིས་ང་ལ་མཚོན་ན་ཐར་པ་ཞིག་ཡིན་ཡང་ངས་
ཁྱོད་ལ་ཇི་ལྟར་འགྲེལ་བཤད་བྱས་ན་བཟང་ངམ། ངས་བསམ་པར་ངས་ད་དུང་འོས་འགན་
ཞིག་སྒྲུབ་དགོས་སྙམ། རེད་ཡ། མི་ལ་རོགས་བྱེད་པའི་འོས་འགན། ཤི་དགོས་རྒྱུའི་འོས་
འགན་མོར་ད་དུང་ང་མཁོ་ནའང་ཐང་། མོར་མཁོ་བ་ཤ་སྟག་རེད། བསམ་ཚུལ་འདིས་
ང་རང་སྨྱོ་རུ་བཅུག ང་རང་ཁྱིམ་དུ་སླེབས་དུས་གཟའ་ཕུར་བུའི་ཞོགས་པ་རེད། འོན་
ཀྱང་གཟའ་སྤེན་པ་ངས་ཁྱོད་ལ་འཁོར་གྲུ་དེ་གཟའ་སྤེན་པར་སླེབས་ངེས་ཞེས་བཤད་
ཟིན། བུད་མེད་འདི། སེམས་རྒྱུད་ཁེངས་རློམ་དང་གཞན་པ་མིག་ནང་མི་འཇོག་པའི་བུད་
མེད་འདིས་མོའི་ཁྱོ་གའི་མདུན་དང་། མི་མང་འཚོགས་ས་ནས་འདི་ལྟའི་ངོ་ཚ་བཟོད་སྲན་
བྱེད་མི་ཐུབ་པས། གསོན་ཐབས་མེད་པ་ཁོ་ཐག་རེད། གནས་ཚུལ་དེ་ངས་གསལ་བོར་རྟོགས་
ཐུབ། ངས་དོན་སྙིང་སྤུ་ཙམ་མེད་པར་རིན་གྱིས་བྲལ་བའི་དུས་ཚོད་འཕྲོ་བརླག་བཏང་།
ངས་གླེན་རྟགས་འདྲེས་པའི་བྱ་སྤྱོད་ཀྱིས་དུས་ཐོག་ཏུ་མོ་ལ་རོགས་རམ་གང་ཡང་བྱེད་མ་
ཐུབ། འདི་ཚང་མ་བསམ་ན། ང་རང་སྡུག་བསྔལ་གྱི་རྒྱ་མཚོར་ལྷུང་འགྲོ་བསྟུད་མར་ཆུ་
ཚོད་ཁ་ཤས་ལ། རེད་ཡ། ངས་ཁྱེད་ལ་མནའ་སྐྱེལ་ཆོག བསྟུད་མར་ཆུ་ཚོད་འགའ་ལ་ང་
རང་ཁང་པའི་ནང་དུ་སྐོར་བ་བརྒྱབ་པ་དང་། ཕར་འགྲོ་ཚུར་ཡོང་གིས་ཀླད་པ་དར་བ་ཟེར་
བ་ལྟར་ཇི་ལྟར་བྱས་ནས་མོ་དང་ཐུག་ཐུབ་པ་དང་། རང་ཉིད་ཀྱི་ནོར་འཁྲུལ་སེལ་ཏེ་
མོར་རོགས་བྱེད་ཐུབ་པར་རྒྱུ་མཚན་ནི་ང་རང་མོའི་སྒོ་ཐེམ་ཡར་ནང་ལ་བརྒལ་དུ་མི་
འཇུག་པ་ངའི་སེམས་ནས་ཁྲིགས་ཁྲིགས་ཡིན། ངའི་དབང་རྩ་རེ་རེས་མོའི་དགོད་སྒྲ་
དང་སྣ་ཁུང་གཉིས་ལས་དབུགས་སྦུད་སྦུད་གཏོང་བའི་ཁོང་ཁྲོའི་རྣམ་པ་ཚོར་ཐུབ།
བསྟུད་མར་ཆུ་ཚོད་ཁ་ཤས་ལ། ངོ་མ་ང་རང་འཁོར་རྒྱ་ཆུང་བའི་ཁང་མིག་འདིའི་ནང་དུ་
ཕར་རྒྱུག་ཚུར་རྒྱུག་བྱས། སྲིད་དུ་སྨི་གསུམ་ཙམ་ལས་མེད་ཁོ་ཐག་ཡིན་ནམ་ལངས་
ཚར་སོང་། སྔ་དྲོར་སླེབས་ཟིན།
གློ་བུར་དུ་ང་ལ་བསམ་ཚུལ་ཞིག་འཁོར་བས། ཅོག་ཙེའི་སྟེང་ལ་ཤུགས་ཀྱིས་
མཆོངས་ངས་ལྟེབ་ཤོག་ཅིག་བླངས་ཏེ་སྨྱུག་གུ་སྒུལ་ནས་མོ་ལ་འཕྲིན་ཡིག་བྲིས
སེམས་ལ་ཤར་ཚད་མ་ལུས་པར་བྲིས་ཁྱི་དང་འདྲ་བར་མཇུག་མ་གཡུག་པའི་འཕྲིན་
ཡིག་ཅིག་བྲིས། ངས་འཕྲིན་ཡིག་ནང་དུ་མོས་གུ་ཡངས་བྱེད་པར་ཞུ་བ་བྱས། ངའི་རང་ཉིད་
སྨྱོན་པ་ཞིག་དང་ཉེས་ཅན་ཞིག་ཏུ་སྡིགས་དམོད་བྱས། མོས་ང་ལ་ཡིད་ཆེས་བྱ་བར་ཞུ་བ་
ཡང་ཡང་བྱས། གལ་ཏེ་མོ་འཐད་པ་ཡིན་ན། དུས་ཚོད་གཅིག་གི་རྗེས་སུ། ང་གྲོང་ཁྱེར་འདི་
དང་ཁ་འབྲལ་རྒྱུ་ཡིན། མི་སེར་སྤེལ་ཡུལ་འདི་དང་ཁ་འབྲལ་རྒྱུ་ཡིན། ང་འཇིག་རྟེན་འདི་
དང་ཁ་འབྲལ་རྒྱུ་ཡིན་ཞེས་དམ་བཅའ་བཞག ཆེས་མཐའ་མཇུག་གི་དུས་འདིར་མོས་ང་
གུ་ཡངས་གཏོང་དགོས། ཡིད་ཆེས་བྱེད་དགོས་མོར་ངས་རོགས་བྱེད་དུ་འཇུག
ངས་འདི་ལྟར་དབུགས་ཐེངས་གཅིག་གིས་གློག་འཁྱུག་པ་ལྟར་ཤོག་བུ་ཉི་ཤུ་བྲིས་
འཕྲིན་ཡིག་འདིའི་ནང་སྨྱོ་བཤད་ཤར་མར་བརྒྱབ་ཅིང༌། ཚ་བས་བརྒྱལ་སྐབས་ཀྱི་གཉིད་
གཏམ་བཞིན་སྟོང་གཏམ་གྱིས་གང་། ང་སྒྲོག་རྩེ་འགྲམ་ནས་ཡར་ལངས་དུས་ལུས་ཧྲིལ་པོ་
རྔུལ་ཆུས་བརླན་ཁང་པ་ངའི་མིག་མདུན་དུ་ཕར་ཚུར་གཡོ་བཞིན་འདུག་པས། ངས་
ཆུ་འཁྱགས་པེ་ཙི་གང་མི་བཏུང་ཐབས་མེད་བྱུང་དེ་ནས་ངས་འཕྲིན་ཡིག་འདི་ཐེངས་
གཅིག་ཀློག་ཐུབ་པར་འབད་པ་བྱས་མོད་མགོའི་ཚིག་འགའ་བཀླགས་པར་དབང་
མེད་དུ་སྐྲག་འདར་བརྒྱབ་ཡོང་ངས་ལག་པ་འདར་གྱིན་འཕྲིན་ཡིག་བལྟེབས་རྗེས།
ཡིག་ཤུབས་ཤིག་བཙལ་ནས་གློ་བུར་དུ་ཡང་བསམ་ཚུལ་ཞིག་ཤར། ངས་འཕྲལ་མར་
འགངས་གལ་ཆེ་བའི་སྐད་ཆ་དེའི་དོན་རྟོགས་སོང་། ངས་སླར་ཡང་ལྕགས་སྨྱུག་དམ་དུ་
བཟུང་ནས་ཤོག་ངོས་མཇུག་མར་སྐད་ཆ་འདི་འདྲ་ཞིག་ཁ་སྣོན་བྱས། ངས་མཚོ་ངོགས་
མགྲོན་ཁང་ནས་གུ་ཡངས་གཏོང་བའི་སྐད་ཆ་ཞིག་ལ་སྒུག་ཡོད། གལ་ཏེ་ཆུ་ཚོད་བདུན་གྱི་
ཡར་སྔོན་དུ་ང་ལ་ལན་གང་ཡང་མ་འབྱོར་ན། ངས་མེ་མདས་རང་སྲོག་གཅོད་རྒྱུ་ཡིན།
“དེ་ནས་ངས་ཡིག་ཤུབས་ཀྱི་ཁ་སྦྱར་ནས། དྲིལ་བུ་དཀྲོགས་ཏེ་ཞབས་ཞུ་བ་བོས།
ཁོ་ལ་འཕྲིན་ཡིག་དེ་བསྐྱལ་དུ་བཅུག་རྗེས། སེམས་སུ་བཤད་དགོས་པའི་སྐད་ཆ་ཚང་མ་
བཤད་ཟིན་པའི་སྣང་ཚོར་ཞིག་སྐྱེས་སོང་།”
ང་ཚོའི་གམ་དུ་ཤེལ་དེམ་ཐོ་བརྒྱབ་པ་དང་སར་འགྲིལ་བའི་སྒྲ་གྲགས་བྱུང་། ཁོ་འགུལ་
ཤུགས་ཧ་ཅང་ཆེ་བས་ཆང་དམ་བེ་དེ་ཐང་ལ་བསྒྱེལ། ཁོས་གང་སར་བསྙབས་ཏེ་ཆང་དེམ་
དེ་འཚོལ་བཞིན་པ་ངས་གོ་བྱུང་། དེ་ནས་གློ་བུར་དུ་ཆང་དེམ་སྟོང་པ་དེ་བསྒྲུགས་ཏེ་གྲུ་
གཅལ་གྱི་ཕྱི་རོལ་ཏུ་ཤུགས་ཀྱིས་གཡུགས། སྐར་ཆ་རེ་གཉིས་ཙམ་ལ་དལ་ཅག་གེར་བསྡད་
ཀྱང་། དེ་ནས་སླར་ཡང་སྔར་ལས་ལྷག་པའི་སྤྲོ་སྣང་དང་འཚུབ་བྲེལ་ངང་བྱུང་རྒྱལ་གྱི་
གཏམ་དང་འདྲ་བ་མུ་མཐུད་དུ་བཤད་བྱུང་།
ད་ནི་ང་རང་ལྷག་བསམ་དག་པའི་ཡེ་ཤུའི་རྗེས་འཇུག་པ་ཞིག་མིན་ང་ལ་
མཚོན་ན། ཞིང་ཁམས་ཟེར་བ་མེད་ལ་དམྱལ་བ་ཟེར་བའང་མེད། གལ་ཏེ་དམྱལ་བ་ཞིག་
ངོ་མ་ཡོད་ན་ཡང་། ང་རང་དེ་ལ་མི་སྐྲག་པ་ཡིན། ཡོད་པའི་དབང་དུ་བཏང་རུང་ཉིན་དེའི
ཞོགས་པ་ནས་ས་སྲོད་བར་མྱངས་པ་དེ་དག་ལས་སྡུག་པོ་ཞིག་ཡིན་མི་སྲིད། ཁྱོད་ཀྱིས་
བསམ་བློ་ཞིག་ཐོངས་དང་། ཉིན་གུང་རབ་ཏུ་ཚ་བའི་ཉི་འོད་ཀྱིས་ཁང་མིག་དེ་ཡང་ཚ་
གདུངས་ཀྱིས་བསྲེག་པར་བྱེད་ཁང་མིག་དེའི་ནང་དུ་སྒྲོག་རྩེ་དང་རྐུབ་བཀྱག ཉལ་
ཁྲི་བཅས་ལས་མེད། སྒྲོག་རྩེ་སྟེང་དུ་བྲང་འདོགས་ཆུ་ཚོད་གཅིག་དང་དཀྲུམ་མདའ་
གཅིག་ལས་གཞན་གང་ཡང་མེད། སྒྲོག་རྩེའི་གམ་དུ་མི་ཞིག་མི་དེས་དོན་བྱ་ཅི་ཡང་
མི་བྱེད་པར་མིག་ཅེ་རེར་སྒྲོག་རྩེ་དང་ཆུ་ཚོད་ཀྱི་སྐར་ཆའི་ཁབ་རྩེར་བལྟས་བསྡད།
མི་དེས་མི་ཟ་མི་འཐུང་ལ་ཐ་མག་ཀྱང་མི་འཐེན་པར་གཡོ་འགུལ་གང་ཡང་མི་བྱེད།
མི་དེ་རྟག་པར་ཁྱོད་ཀྱིས་ཉོན་དང་། ཚུ་ཚོད་གསུམ་གྱི་རིང་ལ་མཚམས་མ་བཞག་
པར་སྒོར་དབྱིབས་ཀྱི་ཆུ་ཚོད་དཀར་པོའི་ངོས་དང་སྐར་ཆའི་ཁབ་རྩེ་དེར་ཡིད་རྩེ་གཅིག་
གིས་བལྟས། ཁབ་དེ་ཚག་སྒྲ་དང་བཅས་མཚམས་མི་འཇོག་པར་འཁོར་ཞིང་། ངས་ནི་དེ་
ལྟར་ཉིན་གང་པོར་སྒུགས་ནས་བསྡད། མཱ་ལེའི་སྨྱོན་པ་དང་ཨ་ན་མ་ན་རེད་དེ། ངའི་རེ་
སྒུག་ལ་དོན་སྙིང་སྤུ་ཙམ་ཡང་མེད་པར་གྱུར། གཅན་གཟན་གྱི་རང་གཤིས་ཁྱེར་ནས་སྨྱོ་
ཧམ་དང་ཨུ་ཚུགས་ཀྱིས་འཆི་བ་ཁོ་ནར་སྒུག་པ་དང་མཚུངས་སོ། །
སྐྱུར་ཞོག ངས་ཁྱོད་ལ་དུས་ཚོད་འདི་དག་གསལ་བརྗོད་མི་བྱེད་དེ་ནི་ངས་
ཀྱང་གསལ་པོར་བརྗོད་མི་ཐུབ་པ་ནི་མི་ཞིག་གིས་དེ་ལྟ་བུའི་དོན་དག་བརྒྱུད་ཀྱང་
མི་སྨྱོ་བ་ཅི་ཡིན་ནམ་དེ་བས་ཆུ་ཚོད་གསུམ་དང་སྐར་མ་ཉེར་གཉིས་བར་
འདི་ངའི་སེམས་ནས་གསལ་བོ་ཡོད། ངས་མིག་གིས་བྲང་འདོགས་ཆུ་ཚོད་དེར་བལྟས་
བསྡད་པར་གློ་བུར་དུ་མི་ཞིག་གིས་སྒོ་བརྡུངས་ང་ཐོལ་གྱིས་ཡར་ལྡིང་བཞིན་
ལངས་སྟག་གིས་ཟས་འཚོལ་བ་བཞིན་མཆོང་ཐེངས་གཅིག་གིས་སྒོ་ཁར་སླེབས།
ཤུགས་ཀྱིས་སྒོ་ཕྱེ་བ་ན་ལག་ཏུ་ཤོག་བུ་ལྟེབ་མ་ཞིག་འཁྱེར་བའི་དཔའ་འཁུམ་ཞིང་
སྙིང་འདར་བའི་རྒྱ་ནག་གི་བུ་ཕྲུག་ཅིག་སྒོ་ཕྱིར་ལངས་འདུག ངས་འདོད་རྔམ་ཆེན་པོས་
ཤོག་བུ་དེ་མ་འཕྲོག་པ་ཙམ་གྱིས་ཚུར་བླངས་པར། བུ་ཆུང་འཁྱུག་ཙམ་གྱིས་གར་སོང་ཆ་
མེད་དུ་བྲོས་སོང་། ངས་ཤོག་བུ་ཁ་ཕྱེ་ནས་ནང་དོན་ལ་བལྟ་འདོད་ཀྱང་ངས་བཀླགས་
ནས་འགྲོ་མི་ཐུབ མིག་མདུན་དུ་དམར་ལྗང་གི་མདོག་གིས་ཁྱབ། མཚམས་ཚིགས་
མེད་པར་འཁོར་སྐྱོད་བྱེད། ཁྱོད་ཀྱིས་ངའི་སེམས་ནང་གི་སྡུག་བསྔལ་ལ་བསམ་བློ་
ཞིག་ཐོངས་དང་། གང་ལྟར་བྱས་ཀྱང་མོས་བྲིས་པའི་ཚིག་དང་ཡིག་འབྲུ་འབྱོར་བྱུང་
ཡིན་ནའང་ཡིག་འབྲུ་འདི་དག་ངའི་མིག་མདུན་དུ་བར་མེད་དུ་འགུལ་ཞིང་མཆོང་ལྡིང་
བྱེད། ངས་མགོ་བོར་ཆུ་བྲན་ནས་རིག་པ་དྭངས་གསལ་དུ་བཏང་། ངས་ཡང་
བསྐྱར་ཤོག་བུ་བླངས་ནས་བལྟས་པར་འཕྱི་སོང་བ་རེད། ཡིན་ཀྱང་ཁྱིམ་ནས་སྒུགས་སྡོད་
དང་། ངས་ད་དུང་ཁྱོད་འབོད་ནའང་ཐང་ཞེས་བྲིས་འདུག
བལྟེབས་ནས་ལོག་ལོག་བཅོས་པའི་ཤོག་ལེབ་འདིའི་སྟེང་དུ་མིང་ཡང་བྲིས་མི་
འདུག ཕར་བལྟས་ན་གྱང་ངོར་སྦྱར་བའི་བརྡ་ཁྱབ་ཀྱི་སྣེ་ཟུར་ཞིག་གཤགས་ཡོང་ངམ་
སྙམ། ཞ་སྨྱུག་གིས་རྒྱུགས་འབྲི་བྱས་པའི་ཡིག་གཟུགས། བརྟན་ལྷིང་དུ་ཆགས་ངས་
རྟོགས་མི་ཐུབ་པ་ནི། ཤོག་དྲིལ་དེས་ངའི་སེམས་པར་ཅིའི་དོན་དུ་གཡོ་སྐྱོམ་ཐེབས་པ་
ཤོག་དྲིལ་སྟེང་འཇིགས་ཡེར་བའི་གསང་བ་བྲིས་ཡོད་པས་ཡིན། ཧ་ལམ་བྲོས་བྱོལ་བྱེད་
སྐབས་བྲིས་ཤིང་། དྲ་མར་ཁེན་ནས་སམ། ཡང་ན་ཤིང་རྟར་བསྡད་དེ་འགྲོ་ཞོར་དུ་བྲིས་
དཔེ་འཇོག་དཀའ་བའི་འཇིགས་སྣང་ཞིག་དང༌། འཚུབ་བྲེལ་ཞིག ཧང་སང་བ་ཞིག་གི་
གྲུབ་ཆས་ངའི་བླ་སྲོག་ལ་གཟས་ཡོང་ཡིན་ན་ཡང་ང་ད་དུང་ཧ་ཅང་དགའ་
སྤྲོ་སྐྱེས། མོས་ང་ལ་ཡི་གེ་བྲིས་ཡོང་བས། ང་རང་འཆི་མི་དགོས་པ་རེད། ངས་ད་དུང་
མོར་རོགས་རམ་བྱས་ཆོག་ངས་ད་དུང་ངེས་པ་མེད། ང་ཁུངས་ལུང་མེད་པའི་
ཚོད་དཔག་དང་རེ་བཅོལ་ཁྲོད་མགོ་འཁོར་ནས་ཡོད་ཚད་བརྗེད་སོང་བ་རེད། ངས་
ཐེངས་བརྒྱ་ཕྲག་དུ་མར་ཤོག་དྲིལ་བཏོན་ནས་ཡང་འདོན་བཞིན། མཆུ་འདབ་སྦྱར་
ཅིང་། ཕར་ཚུར་བསྐོར་ནས་ཞིབ་འཇུག་བྱས། བརྗེད་སོང་བ་དང་ད་དུང་མ་བཀླགས་པའི་
ཡིག་འབྲུ་ལུས་ཡོད་མེད་ལ་བལྟས་ངའི་རྨི་ལམ་སྔར་ལས་ཟབ་ཅིང་རྙོག་འཛིང་དུ་
གྱུར། དེ་ནི་མིག་ཕྱེ་ནས་རྨི་ལམ་གྱི་ཞིང་ཁམས་འགྲིམས་པའི་ཧ་ཅང་ངོ་མཚར་བའི་རྣམ་
པ་ཞིག་ལུས་པོ་སྦྲིད་པའི་རྣམ་པ་ཞིག་དང་། གཉིད་མ་སད་དུ་གནས་སྐབས་ཀྱི་བར་
ན་རིག་པ་དྭངས་གསལ་དང་སྟབས་བསྟུན་གྱི་རྣམ་པ་ཞིག་ཡིན། དེ་ནི་དུས་ཚོད་སྐར་མ་
བཅུ་ཙམ་དང་། ཡང་ན་དེ་ལས་རིང་བ་ཞིག་ལ་རྒྱུན་བསྲིངས་ཐུབ་ནའང་ཐང་
ང་གློ་བུར་དུ་གཉིད་ལས་སད་མི་ཞིག་གིས་སྒོ་བརྡུང་བ་མིན་ནམ། ངས་
དབུགས་གཏོང་ལེན་བྱེད་པའི་མཚམས་བཞག་དུས་ཡུན་སྐར་ཆ་གཅིག་དང་གཉིས་
འདས། གྲག་སྒྲ་སྤུ་ཙམ་མེད་པར་ཁ་ཁུ་སིམ་མེར་གནས་ཡང་དེར་མཐུད་ནས་སྒྲ་ཆུང་
ངུ་གྲག་བྱུང་། ཙི་གུ་ཞིག་གིས་སྒོ་གཅུས་བཞིན་པ་འདྲ། འོན་ཀྱང་སྒོ་རྡུང་བའི་སྒྲ་དྲག་པོ་
ཞིག་གྲགས་པས་ང་མྱུར་དུ་གནམ་ལ་ལྡིང་ནས་ཡར་ལངས་པས། མགོ་ཡུ་ཡང་ཅུང་
ཙམ་འཁོར། སྒོ་ཤེད་ཀྱིས་ཕྱེ་བ་ན་སྒོ་འགྲམ་དུ་ལངས་ཡོད་པ་དེ་ནི་གཡོག་པོ་དེ་རེད།
མོའི་གཡོག་པོ་དེ་ཡིན་འདུག ཡར་སྔོན་ངས་ཁ་ནང་ལ་བརྒྱབ་སྟེ་ཁྲག་དམར་འཛར་བ་དེ་
རེད། ཁོའི་ཁམ་མདོག་གི་ངོ་གདོང་དེ་ནི་ཤི་བོ་ཞིག་དང་འདྲ་བར་སྐྱ་མདོག་མངོན། ཁོ་
འཚུབ་ཆ་ལངས་པའི་མིག་ཉམས་ལས་བཀྲ་མི་ཤིས་པའི་སྔོན་བརྡ་བརྒྱབ་ཡོང་དེ་
མ་ཐག་ཏུ་འཇིགས་ཡེ་རར་སོང་དོན་དག་ཅི་ཞིག་བྱུང་སོང་ཅི་ཞིག་ངས་
སྨྲ་སྒོ་ལྐུགས་ཀྱིན་ཚིག་འདི་བཤད་པར། མགྱོགས་པོར་ཤོག་དང་། ཁོས་བཤད་རྒྱུར།
སྐད་ཆ་གཞན་པ་ཅི་ཡང་མ་བཤད། ང་འཕྲལ་མྱུར་གྱིས་ཐེམ་སྐས་ལས་བབས་པ་དང་། ཁོ་
ཡང་ངའི་རྗེས་སུ་དམ་པོར་འབྲངས་སྒོ་འགྲམ་དུ་རླངས་འཁོར་གཅིག་གིས་སྒུག་
འདུག་པར། ང་ཚོ་རླངས་འཁོར་ལ་བསྡད་དོན་དག་ཅི་ཞིག་བྱུང་སོང་ངམ། ངས་ཁོ་
ལ་དེ་ལྟར་དྲིས། ཁོ་ལུས་པོ་འདར་བཞིན་སོ་མ་ཁར་བཏབ་སྟེ་ཅི་ཡང་མི་བཤད། ངས་
ཡང་ཁོ་ལ་ཐེངས་གཅིག་དྲིས་ཁོ་གཏན་ནས་ཁ་མ་གྲགས་ངས་ཡང་ཁོའི་གདོང་
ལ་ཁུ་ཚུར་གཅིག་གཞུས་ན་བསམ་བྱུང་། ཡིན་ན་ཡང་། ཁོས་སྦྱིན་བདག་ལ་བཅངས་བའི་
ལྷག་བསམ་རྣམ་དག་གི་བསམ་པ་དེས་ང་རང་སེམས་འགུལ་ཐེབས་པས་ངས་ཡང་
བསྐྱར་ཁོ་ལ་མ་དྲིས་པ་ཡིན། རླངས་འཁོར་ཆུང་ཆུང་དེ་གློག་འཁྱུག་པ་ལྟར་སྲང་ལམ་
དཀྱིལ་གཤགས་སོང་། ཕར་ཚུར་གྱི་ལམ་འགྲོ་བ་འཚུབ་བྲེལ་ངང་གཞོགས་གཉིས་སུ་སོ་
སོར་གྱེས་ཤིང་། དམོད་མོ་བོར་བའི་སྐད་ཆ་མཚམས་མི་ཆད། རླངས་འཁོར་ཆུང་ཆུང་དེ་
ཡོ་རོབ་པ་འདུས་སྡོད་བྱེད་སའི་མཚོ་འགྲམ་དང་བྲལ་ནས་གྲོང་ཁྱེར་སྣེ་མོར་སླེབས། མུ་
མཐུད་མདུན་ཕྱོགས་སུ་རྒྱུགས། རྒྱ་ནག་པ་སྡོད་པའི་ཀྱག་ཀྱོག་མང་ཞིང་གུ་དོག་འདུ་འཛི་
ཆེ་བའི་ཁྲོམ་ལམ་དུ་ཞུགས། མཐར་ང་ཚོ་ལུང་ཁུག་ཞིག་གི་གུ་དོག་པའི་སྲང་ལམ་
ཞིག་ཏུ་སླེབས་ཤིང་། ས་ཆ་ཧ་ཅང་གཡོན་ལོག་ཞིག་ཏུ་རླངས་འཁོར་ནི་དཔངས་
དམའ་བའི་ཁང་པ་ཞིག་གི་མདུན་དུ་བཞག ཁང་པ་འདི་བཙོག་པོ་བལྟར་མི་བཟོད་པ་
ཞིག་རེད། ཡང་ལ་གཅིག་བསྒྲོན་འདུག་པར་དེ་ནི་ལྐོག་ཏུ་ཡིབ་པའི་ཉལ་ཐ་འཐེན་
ཁང་དང་སྨད་འཚོང་ཁང་གི་རིགས་གཅིག་རེད། རྐུན་ཚང་མིན་ན་རྐུན་དཔོན་གྱི་ཁྱིམ་
ཡིན་གཡོག་པོས་བྲེལ་བྲེལ་འཚུབ་འཚུབ་ངང་སྒོ་བརྡུངས་པར་སྒོ་གསེབ་ཀྱི་
རྒྱབ་ཕྱོགས་སུ་མི་ཞིག་གིས་སྐད་གཅོམ་ཆུང་ངུས། འདྲི་རྩད་ཡང་ཡང་བྱས་ངས་
གཏན་ནས་བཟོད་བསྲན་བྱེད་མ་ཐུབ་པར་རླངས་འཁོར་ལས་མཆོངས་ཏེ། རྒྱ་སྒོ་དེར་ཕུད་
རྒྱག་བྱས་ནས་ཕྱེ་ཀྲུང་གོའི་རྒན་མོ་ཞིག་ཨག་འདེབས་ཀྱིན་ནང་དུ་བྲོས་གཡོག་
པོ་ངའི་རྗེས་དེད་འདུག ང་ཁྲིད་དེ་བར་ཁྱམས་བརྒྱུད་ནས་ཁང་པ་གཞན་ཞིག་གི་སྒོ་
ཕྱེ་སྒོ་འདིའི་ནང་རོལ་ཏུ་ཆང་དྲི་དང་ཁྲག་དྲི་ཞེན་ལོག་པ་ཞིག་འཐུལ་འདུག
ཁང་པའི་ཕུགས་སུ་འཁུན་སྒྲ་ཞིག་གྲགས་འོང་ཞིང་ངས་ལག་སྙོབ་བྱེད་ཀྱིན་ནང་དུ་འཛུལ་
ཁོའི་སྐད་ཆ་ཡང་བཤད་མཚམས་ཆད་སོང་། ཡང་བསྐྱར་ཁ་གྲག་དུས། སྐད་ཆ་བཤད་
སོང་ཟེར་བ་ལས། ངུ་ཤུམ་རྒྱག་གིན་འདུག་ཅེ་ན་འོས།
ངས་རྐང་སྙོབ་ལག་སྙོབ་བྱེད་བཞིན་ནང་དུ་འཛུལ་དུས་དེ་ན་
དེ་ན་རྩྭ་གདན་བཙོག་པ་ཞིག་གི་སྟེང་དུ་ལུས་པོ་ན་ཟུག་གིས་ནང་དུ་གུག་ཅིང་
བར་མེད་པར་འཁུན་སྒྲ་འབྱིན་པའི་མི་ཞིག་དེར་བསྣར་འདུག་འཕྱུག་མེད། དེ་ནི་མོ་རང་རེད།
མུན་ནག་ནང་ངས་མོའི་ངོ་གདོང་མཐོང་ཐབས་བྲལ་ངའི་མིག་ཟུང་ཁང་པ་
དེའི་མུན་ནག་ལ་ད་དུང་ལོབས་མེད་པས་ལག་པས་མི་རེག་ཐབས་མེད་བྱུང་
མོའི་ལག་པ་ཧ་ཅང་གསལ་ཆ་ཡོད་པའི་ཚ་དྲོད་ཀྱིས་བསྲེག་པ་ལྟར་བྱེད་
མོར་ཚ་བ་ཆེན་པོ་རྒྱག་གིན་འདུག ངའི་སེམས་ནང་གྲང་འདར་ཞིག་བརྒྱབ་
དེ་འཕྲལ་ཡོད་ཚད་རྟོགས་སོང་མོས་ང་ལ་གཡོལ་ཆེད། འདི་རུ་བྲོས་འོང་ནས་སྐྱུག་
བྲོ་བའི་ཀྲུང་གོའི་རྒན་མོ་ཞིག་གིས་མོའི་གཟུགས་པོ་ལ་གང་འདོད་ལྟར་མནར་གཅོད་
བྱེད་དུ་བཅུག དེ་ནི་མཐར་གཏུག་ན་དེ་རུ་སུ་ལས་ཀྱང་གསང་བ་དམ་སྲུང་ཡོང་བའི་རེ་
བས་མོ་རང་གདོན་འདྲེ་དང་མཚུངས་པའི་པྲ་མོ་ཞིག་གིས་གསད་ཀྱང་། ང་ལ་བརྟེན་
མི་འདོད་རྒྱུ་མཚན་ནི་སྨྱོན་པ་ངས་མོའི་རང་བཀུར་བརྩི་སྲུང་མ་བྱས་པ་དང་། ངས་
འཕྲལ་མྱུར་གྱིས་རོགས་རམ་མ་བྱས་པས་མོ་ང་ལ་སྐྲག་པ་དེ་འཆི་བར་སྐྲག་པ་ལས་ཀྱང་ཐུ་
ངས་སྐད་ཤུགས་ཆེན་པོས་སྒྲོན་མེ་ཁོར་ཞེས་བཤད་པར། གཡོག་པོ་མཆོང་མ་ལྡིང་
ཙམ་བྱས། ཞེ་མེར་བའི་ཀྲུང་གོའི་རྒན་མོ་དེས་ལག་པ་གཉིས་འདར་གྱིན་དུ་བ་ནག་པོ་
འཕྱུར་བའི་སོལ་སྣུམ་སྒྲོན་མེ་ཞིག་ཁྱེར་ཡོང་། ངས་ཁོང་ཁྲོའི་མེ་ལྕེ་མར་གནོན་དགོས། དེ་
མིན་ན་ང་མཆོང་སོང་སྟེ་པགས་པ་སེར་པོའི་ངོ་ཚ་མེད་པ་འདིའི་སྐེ་བསྒགས་ནས་ཁོ་
ཚོས་སྒྲོན་མེ་དེ་ཅོག་ཙེའི་སྟེང་དུ་བཞག སྣུམ་སྒྲོན་ལས་སྤྲོས་པའི་འོད་སེར་པོ་དེ་ན་ཟུག་
མྱོང་བའི་ལུས་པོར་འཕྲོས་གློ་བུར་དུ་ངའི་སེམས་ཀྱི་དྲན་ཚུལ་སྣ་ཚོགས་གར་སོང་
ཆ་མེད་དུ་གྱུར་པ་སྟེ། སྡུག་སྣང་དང་ཁོང་ཁྲོ། སེམས་ནང་དུ་གསོག་འདུག་པའི་ཆགས་
སྲེད་ཀྱི་སྙིགས་རོ་མཐའ་དག་མེད་པར་གྱུར་ང་ཡང་སྨན་པ་རྐྱང་རྐྱང་ཞིག་སྟེ། མི་ལ་
རོགས་རམ་བྱེད་པའི་ལས་ཀ་གཉེར་ཞིང་། ཚོར་བ་སྐྱེན་པ། ཉམས་མྱོང་ཕུན་སུམ་ཚོགས་
པའི་མི་ཞིག་ཡིན། ངས་རང་ཉིད་བརྗེད་སོང་ངའི་ཀླད་པ་དྭངས་ཤིང་། རྣམ་རིག་
གསལ་བའི་སྒོ་ནས་འཇིགས་ཡེར་བའི་དོན་དག་དེ་དང་འཐབ་རྩོད་བྱས་ངས་རྨི་ལམ་
དུ་ཧམ་ཐོབ་བྱ་འདོད་པའི་མོའི་ལུས་པོ་གཅེར་རྗེན་དེ། ངས་ད་ལྟ་ལག་པས་རེག་ན་
ངས་ཅི་ཞིག་ལ་སེམས་ཏེ་ངས་ཇི་ལྟར་བཤད་ན་བཟང་ངམ། ངས་བྱ་དངོས་ཤིག་གམ།
དབང་བོ་ཞིག་ཏུ་སེམས་ངའི་སྣང་ཚོར་དུ་མོ་མ་ཡིན་ཞིང་། དེ་ལས་ལྡོག་སྟེ་འཆི་
བདག་དང་འཐབ་རྩོད་བྱེད་བཞིན་པའི་ཚེ་སྲོག་ཅིག་སྟེ། སྡུག་བསྔལ་གྱི་ཀློང་ནས་ལུས་པོ་
བཀུམས་ནས་ཉལ་འདུག་པའི་མི་ཞིག་མོའི་ཁྲག་དམར། མོའི་བླ་ན་མེད་པའི་ཟུངས་
ཁྲག་དྲོན་མོ་དེ་ངའི་ལག་པར་ཡོངས་སུ་གོས་ཤིང་། ཡིན་ན་ཡང་ངའི་སེམས་པར་མོའི་
ཟུངས་ཁྲག་ཡིན་པ་ཚོར་བ་དང་། དེ་ནི་སྤྲོ་སྣང་ཞིག་མིན་ལ། སྐྲག་སྣང་ཡང་མི་སྐྱེས་
ང་ནི་སྨན་པ་ཞིག་ཡིན་པ་ཙམ་ངས་མཐོང་བ་ནི་མོའི་དཀའ་སྡུག་ཡིན། དེར་མ་ཟད་
དེར་མ་ཟད་མྱུར་དུ་ཡོད་ཚད་ཚར་འདུག་པ་ཤེས་བྱུང་། རྟགས་ཡ་མཚན་ཞིག་སྟོན་
རྒྱུ་མིན་ན་རྒན་མོ་འཆི་རྒྱུ་མ་དེས་རྐང་ཁོབ་ལག་ཁོབ་ངང་མོ་ལ་རྨས་སྐྱོན་བཟོས་སོང་།
ཁྲག་དམར་འཛག་པ་མང་ཐལ་བས་ཤི་མ་གསོན་དུ་ལུས་དྲི་ངན་མཆེད་འོངས་པའི་
ཁང་མིག་འདིའི་ནང་། ང་ལ་ཁྲག་གཅོད་ཀྱི་སྨན་རྫས་གང་ཡང་མེད། ཐ་ན་ཆུ་དྭངས་མོ་
ཞིག་ཀྱང་ཐོབ་དཀའ་ངས་རེག་པའི་ཅ་ལག་ཡོད་ཚད་ཤིན་ཏུ་བཙོག
‘ངས་ང་ཚོ་མྱུར་དུ་སྨན་ཁང་དུ་འགྲོ་དགོས’ ཞེས་བཤད་ནའང་། ངའི་སྐད་
མཇུག་མ་རྫོགས་གོང་། དཀའ་སྡུག་གི་མནར་གཅོད་ཚད་མེད་མྱོང་བའི་ཤ་གཟུགས་འདིས་
འཕག་འཚག་བྱེད་བཞིན། མིན་མི་འགྲོ། ཤི་ཡང་མི་འགྲོ། མི་གཞན་པར་
ཤེས་གི་མ་འཇུག་ཁྱིམ་དུ་འགྲོ། ཁྱིམ་དུ་འགྲོ།
ངས་རྟོགས་སོང་མོས་ད་ལྟ་གསང་བ་དེ་དང་། མཚན་སྙན་ཁོ་ནའི་དོན་དུ་
འཐབ་འཛིང་བྱེད་པ་ལས་རང་ཉིད་ཀྱི་ཚེ་སྲོག་ཆེད་དུ་མ་ཡིན་པས་ངས་མོས་བཤད་
པར་ཉན་ནས་གཡོག་པོས་བཀྱགས་ཡོང་བའི་འགྱོགས་བྱམས་སུ་བཞག་ཅིང་མོ་
ནི་ཕལ་ཆེར་བམ་པོ་ཞིག་དང་འདྲ་སྟེ་ལུས་པོ་ཤེད་ཤུགས་ཀྱིས་སྟོངས་ཤིང་ཚ་བ་
ཆེན་པོ་རྒྱག་ང་ཚོས་མོ་ཁུར་ཏེ་མཚན་སྨག་བརྟོལ་གྱིན་ཁྱིམ་དུ་ལོག གཡོག་
པོ་ཚོ་ཧང་སང་ནས་མི་ཁ་མང་པོས་སྐད་ཆ་མང་པོ་དྲིས། ང་ཚོས་ཁོ་ཚོ་ཐོར་དུ་བཅུག་
རྐུན་མ་བཞིན་དུ་མོ་རང་གི་ཁང་བར་ཁུར་སོང་ནས་སྒོ་བརྒྱབ་དེ་ནས་འཆི་བདག་
དང་འཐབ་རྩོད་བྱེད་པའི་མགོ་བརྩམས། དུས་ཡུན་རིང་བོ་ཞིག་ལ་འཐབ་རྩོད་བྱས་
གློ་བུར་དུ་ལག་པ་ཞིག་གིས་ངའི་དཔུང་པ་དམ་པོར་བཙིར་བས། ང་ནི་འཇིགས་པ་
དང་ན་ཟུག་གིས་མ་བཟོད་པར། ཨེན་ཙམ་གྱིས་སྐད་ཤོར་སོང་། ངོ་གདོང་འདི་མུན་ནག་
ནང་འདྲེ་ངོ་དང་འདྲ་བར་འཁྱུག་ཙམ་གྱིས་ཉེ་བར་བཅར་ཡོང་། ཁོ་རང་གློ་བུར་དུ་ཁོང་
ཁྲོ་ལངས་དུས་ཁོའི་སོ་ཕྲེང་དཀར་པོ་དེ་ཕྱིར་མངོན་པ་ངས་མཐོང་ཐུབ། ཁོའི་མིག་རའི་
ཤེལ་ལེབ་གཉིས་པོ་གསལ་ལ་མི་གསལ་བའི་ཟླ་འོད་ཀྱི་ལྡོག་འོད་འཕྲོས་འོག ཧ་ཅང་ཆེ་
བའི་བྱི་ལའི་མིག་གཉིས་ལས་འོད་ཕྲ་རབ་ཅིག་འཕྲོ་བཞིན་པ་དང་འདྲ། ཁོས་ད་ལྟ་སྐད་ཆ་
བཤད་ཀྱིན་མི་འདུག་ཁོ་ནི་ཁོང་ཁྲོ་གཏུམ་པོ་ཞིག་གིས་གཡོ་འགུལ་བཏང་བས་ལོས་
ཡིན། ངར་སྐད་ཆེན་པོས།
མི་ཆ་མེད་ཁྱོད། ཉབ་ཉོབ་ངང་འདི་ནས་པང་གཅལ་སྟེང་གི་རྐུབ་སྟེགས་ལ་བསྡད།
རྒྱལ་ཁམས་སྐོར་བའི་མི་ཆ་མེད་ཁྱོད་ཀྱིས། གཤིན་པོ་དེ་གང་འདྲ་ཡིན་པ་ཤེས་སམ། ཁྱོད་
ཀྱིས་དེ་སྔ་མི་ཤི་བའི་བཟོ་ལྟ་དེ་དངོས་སུ་མཐོང་ཨེ་མྱོང་། མཐོང་ཨེ་མྱོང་། ལུས་པོ་ཇི་ལྟར་
གུག་འགྲོ་བ་དང་། ཐལ་མདོག་གི་སེན་མོས་བར་སྣང་དུ་གང་བྱུང་འདྲེད་པ་དང་། མིད་
དག་ལུད་པས་བཅད་དེ་དབུགས་ལེན་དཀའ་བ། རྐང་ལག་ལ་རྩ་འཐེན་ཇི་ལྟར་བྱུང་བ།
མཛུབ་མོ་རེ་རེས་ཇི་ལྟར་ནུས་ཤུགས་ཡོད་དགུས་འཇིགས་ཡེར་བའི་དོན(འཆི་བ)དེར་
འགོག་རྒོལ་བྱེད་ཚུལ། ད་དུང་མིག་གིས་ཇི་ལྟར་སྐད་བརྡ་མ་ཡིན་པའི་རྣམ་པར་བརྟེན་
ནས་དངངས་སྐྲག་མཚོན་པའི་ཅེར་སྟངས་བཅས་དེ་དག་ཚང་མ་ཁྱོད་ཀྱིས་མཐོང་ཨེ་མྱོང་།
ལས་ཀ་གང་ཡང་མེད་པའི་མི་ཁོམ་པ་ཅན་ཁྱོད། རྒྱལ་ཁམས་སྐོར་བའི་ཡུལ་སྐོར་བ་ཁྱོད།
ཁྱོད་ཀྱིས་འདི་རུ་གཞན་ལ་རོགས་རམ་བྱེད་དགོས་ཞེས། སྟོང་གཏམ་བརྗོད་ཅིང་དེ་དག་
འོས་འགན་དུ་བརྩིས་པ་ལས་རང་ཉིད་ངོ་མས་འདི་དག་བརྩམས་ཨེ་མྱོང་། ང་སྨན་པ་ཞིག་
ཡིན་པའི་ཆ་ནས་རྒྱུན་པར་མི་ཤི་བ་མཐོང་གིན་ཡོད་ལ། དེ་ནི་ནད་དཔེ་ཞིག་ཏུ་བརྩིས་
ནས་དེ་ལ་ཞིབ་འཇུག་ཟེར་བ་དེ་བྱས་ཡིན་ཡང་རང་ཉིད་ཀྱིས་དངོས་སུ་མི་
གཅིག་ཤི་བའི་གོ་རིམ་མྱོང་བ་ཐེངས་གཅིག་ཁོ་ན་ཡིན། ཉིན་དེའི་མཚན་མོའི་བྱུང་བ་དག་
ངས་དངོས་སུ་མཐོང་བ་ཡིན། ང་རང་ཉིད་ཀྱང་དེ་དང་ཆབས་ཅིག་ཤི་སོང་བ་ཡིན།
འཇིགས་སུ་རུང་བའི་མཚན་མོ་དེར། ང་རང་དེ་རུ་བསྡད་ནས་ཐབས་ཤེས་ཡོད་དགུ་རྩལ་
དུ་སྤྲུགས་ཤིང་། བློ་རྩེ་ཡོད་རྒུ་བཏོན་ནས་དངོས་པོ་གང་ཞིག་བཙལ་རྙེད་དང་། གང་ཞིག་
གསར་གཏོད་བྱས་ནས་མཚམས་མེད་པར་བཞུར་བཞིན་པའི་ཁྲག་དམར་དེ་གཅོད་པ་དང་།
ཚ་བ་ཆེན་པོ་དེའི་མགོ་གནོན་པར་བྱེད་འདོད། བལྟས་བལྟས་རིག་རིག་ལ་ཚ་བ་འདིས་མོ་
མེར་བསྲེག་སོང་། དངོས་པོ་གང་ཞིག་གསར་གཏོད་ཀྱིས་འགྲམ་དུ་བཅར་བའི་འཆི་བདག་
འགོག་པར་བསམ་ཀྱང་། ངས་ཉལ་ཁྲིའི་འགྲམ་གྱི་འཆི་བདག་དེ་སྐྲོད་ཐབས་མ་རྙེད། ཁྱོད་
ཀྱིས་ཤེས་སམ། སྨན་པ་ཞིག་ཡིན་པ་ན། རང་ཉིད་ཀྱིས་མི་ཤེས་པ་དང་མི་ནུས་པ་གཅིག་
ཀྱང་མེད་པར་འདོད་པ་དང་། སྐབས་དེར་ང་ནི་ཁྱོད་དང་འདྲ་བར་རང་ཉིད་ལ་གཞན་
པ་སྐྱོབ་པའི་འོས་འགན་ཡོད་ཅེས་གསང་སྒྲོག་པ་ཙམ་ལས། འཆི་བ་དང་ཤིན་ཏུ་ཉེ་བའི་
བུད་མེད་དེའི་ཉལ་ཁྲི་འགྲམ་དུ་ཉམ་ཆུང་ནུས་ཟད་དུ་མངོན། མིག་གིས་བལྟས་ན་མོ་ཤི་
འགྲོ་བ་ཤེས་ཀྱང་། ཐབས་ཀྱིས་སྟོངས་པར་གྱུར་འཇིགས་སུ་རུང་བའི་དོན་འདི། དེ་
ནི་ངས་རང་ཉིད་ཀྱི་ཁྲག་རྩ་མ་ལུས་གཤགས་ཀྱང་མོར་རོགས་རམ་བྱེད་ཐབས་བྲལ
མིག་གིས་བལྟས་བལྟས་ལ་སྙིང་ཉེ་བའི་ལུས་པོ་འདི་ཟུངས་ཁྲག་བཞུར་ཐལ་ནས་ཤི་འགྲོ་བ་
དང་། དཀའ་སྡུག་གི་མནར་གཅོད་ཚད་ལས་འདས་པ་ཞིག་མྱངས། ལག་པའི་རྩ་ལ་རེག་ན།
འཕར་བ་མགྱོགས་ཤིང་ཤུགས་གཉོམ་པ། ངའི་མཛུབ་མོའི་འོག་ཏུ་འཕར་རྩ་རིམ་བཞིན་
ཉམས་པར་གྱུར་སྨན་པ་ཞིག་ཡིན་ན་ཐོད་པར་གཉེར་མདུད་རྒྱག་ཅིང་། ཅི་བྱ་གཏོལ་
མེད་དུ་གྱུར་ཏེ་དེར་ཧད་དེ་སྡོད་པ་ལས་འོས་མ་མཆིས། ཆོས་ཁང་ནང་གི་རྒན་མོ་
ནང་བཞིན་མ་ཎི་འདོན་བཞིན་གསོལ་བ་འདེབས། དཀོན་མཆོག་མེད་པ་ཤེས་བཞིན་དུ་ཁུ་
ཚུར་དམ་པོར་བསྡམས་ནས་སྙིང་རྗེ་བའི་དཀོན་མཆོག་གི་ཕྱོགས་སུ་ཁོང་ཁྲོ་དང་འཁང་ར་
བྱེད་པ་ཁྱེད་ཀྱིས་རྟོགས་སམ། ཁྱོད་ཀྱིས་ཧ་གོའམ། ངས་ཧ་མི་གོ་བ་དེ་ནི། འདི་ལྟ་
བུའི་དུས་སུ་མི་གཞན་པ་རྗེས་འབྲངས་ནས་ཅིའི་ཕྱིར་ཤི་མི་འགྲོ་བ་ཅིའི་ཕྱིར་གཉིད་
དུ་ཉལ་ནས་སང་ཉིན་ཡང་བསྐྱར་ཡར་ལངས་ཡོང་ནས་ཁ་ངོ་བཀྲུས། ལྭ་བ་གོན་ནས་
མི་གཞན་པས་ངའི་ཚོར་བ་མ་ལུས་མྱོང་བརྒྱུད་བྱས་ཀྱང་ཁོ་ཚོ་ད་དུང་མུ་མཐུད་དུ་འཚོ་
ཐུབ་པའི་རྒྱུ་མཚན་ཅི། ངས་ཚོར་སྣང་དུ་མོའི་དབུགས་ཀྱི་འབྱིན་རྔུབ་རིམ་བཞིན་ཇེ་
དམན་དུ་གྱུར། ང་ནི་དེའི་ཆེད་དུ་དམར་འཛིང་དང་འཐབ་རྩོད་བྱེད་མི་ཨང་དང་པོ་ཡིན།
ངས་སེམས་ཤུགས་དང་ནུས་པ་ཡོད་རྒུ་བཏོན་ནས་སྐྱོབ་འདོད་པའི་མི་འདི་དལ་བུར་
ངའི་ལག་འོག་ནས་ཤོར་ནས་ཐལ་གང་དུ་འགྲོ་བ་སུས་ཤེས་སྐར་ཆ་རེ་རེའི་ནང་
ཇེ་མགྱོགས་ནས་ཇེ་མགྱོགས་སུ་བཏང་ནས་ཕྱིན་སོང་། འོན་ཀྱང་ངའི་རྨོངས་རྟུལ་གྱི་ཀླད་
པས་མི་འདི་སྐྱོབ་པའི་ཐབས་ཅི་ཡང་མ་རྙེད་པ་རེད།
གཞན་ཡང་། ངས་རང་ཉིད་ཀྱི་སྡུག་བསྔལ་ལྡབ་འགྱུར་གྱིས་ཛ་དྲག་འགྲོ་ཕྱིར། ད་
དུང་མོའི་ཉལ་ཁྲིའི་འགྲམ་དུ་ཧད་དེ་ཙོག་བསྡད་མོའི་ན་ཟུག་ཇེ་ཡང་དུ་གཏོང་
ཆེད། ངས་མོར་མ་ཧྥེ་བརྒྱབ་པ་དང་། མོ་གན་རྐྱལ་དུ་བསྣར་འདུག འགྲམ་པའི་མཁུར་
ཚོས་གཉིས་པོ་ཚ་རྒྱས་ནས་ལམ་ལམ་བྱེད་ཅིང་ངོ་མདོག་སྐྱ་བོར་གྱུར་རེད་ཡ། ང་རྣམ་
ཤེས་བྲལ་བ་ལྟར་ཧད་བསྡད། ངའི་ཚོར་སྣང་ལ་ལྟག་རྒྱབ་ཏུ་མིག་གཉིས་ཀྱིས་དངངས་
སྐྲག་དང་འཇིགས་སྣང་གི་མདངས་ཤིག་མངོན་བཞིན་ང་ལ་ཅེར་གཡོག་པོ་དེ་སྐྲག་
ནས་འཁུམས་ཤིང་མཐིལ་ཤིང་སྟེང་ཙོག་བསྡད་དེ་གསོལ་བ་ཤབ་ཤུབ་འདེབས་གལ་
སྲིད་ངེད་གཉིས་ཀྱི་མིག་འོད་མཉམ་དུ་འཕྲད་ན། བརྗོད་ཐབས་བྲལ་ཁོའི་ཁྱི་དང་
འདྲ་བའི་མིག་མདངས་ཁྲོད་རྟག་ཏུ་སྐྱབས་འཇུག་ཞུ་བ་བཟོ་བའི་རྣམ་འགྱུར་
དེ་དང་ལྷན་དུ་ངའི་ཕྱོགས་སུ་ལག་ཟུང་ཡར་ལ་བཀྱག་ནས། མོ་སྐྱོབ་པར་ཞུ་བ་འབུལ་པ་
ཡོད། ཁྱོད་ཀྱིས་ཤེས་སམ། ཁོས་ངའི་ཕྱོགས་སུ་ལག་ཟུང་ཡར་ལ་བཀྱག་ནས། ང་ནི་
དཀོན་མཆོག་གི་ཚད་དུ་བཞག་མོད། འོན་ཀྱང་ཐབས་མེད་ནུས་མེད་དུ་གྱུར་པའི་ང་རང་
འབུ་སྲིན་དང་འདྲ་བར་སྙིང་རྗེ་བ་ཞིག་ཡིན། ཡོད་ཚད་ཚར་སོང་བ་ངའི་སེམས་ནས་ཤེས་
ཡོད། ང་ནི་མཐིལ་ཤིང་དེའི་སྟེང་དུ་གང་སར་བགྲོད་པའི་གྲོག་མ་ཞིག་དང་འདྲ་བར་
ཕན་པ་གཅིག་ཀྱང་མེད། རེ་བཞག་ཆེ་བའི་མིག་འོད་འདིས་ང་ལ་མནར་གཅོད་ཚད་མེད་
གཏོང་། ངའི་སྨན་བཅོས་ལག་རྩལ་ལ་འཆིང་བའི་སྨྱོ་ཧམ་དང་རྩིང་སྤྱོད་ཀྱི་རེ་བས་ང་
ལ་བཟོད་དཀའ་བའི་སྡུག་བསྔལ་སྤྲད། ང་ཁོར་གཏད་དེ་སྐད་ཅོར་ཆེན་པོ་རྒྱག་ཅིང་རྡོག་
ཐོས་གཞུས་ན་འདོད་ཡིན་ན་ཡང་ངའི་བསམ་པར། ངེད་གཉིས་མཉམ་པོར་མོ་ལ་
དགའ་བའི་གསང་བ་འདིས་ཕན་ཚུན་བརྟེན་རེས་བྱས་ནས་འཚོ་ཐབས་བྱེད། ཁོ་
རང་ངའི་ལྟག་རྒྱབ་ཏུ་ཙོག་པ་དང་འཁུམས་ཤིང་འདུས་ནས་འདུག་པ། ལྐོག་ཏུ་སྦས་པའི་
གཅན་གཟན་ཞིག་དང་འདྲ་ངས་དངོས་པོ་གང་ཞིག་གི་མིང་ནས་བཟུང་ཚེ། ཁོ་མྱུར་
བར་ཡར་ལངས་ཏེ། རྐང་རྗེན་དུ་སྒྲ་མེད་པར་འདར་འདར་ཞུམ་ཞུམ་གྱིས་རེ་བ་ཆེན་པོའི་
སྒོ་ནས་དངོས་པོ་དེ་དག་ང་ལ་སྟེར། ཕལ་ཆེར་དེ་ནི་སྲོག་སྐྱོབ་པའི་སྨན་རྫས་དང་མགོན་
སྐྱབས་ཤིག་ཡིན་པ་ལྟར་ཁོས་མོའི་སྲོག་སྐྱོབ་པའི་ཆེད་དུ་རང་ཉིད་ཀྱི་ཁྲག་རྩ་གཏུབ་
ཐུབ་པ་ངས་རྟོགས་ཡོད། བུད་མེད་འདིར་གཞན་ཡིད་འགུགས་པའི་སྟོབས་ཤུགས་དེ་
འདྲ་ཞིག་མཆིས་དེ་ལས་ལྡོག་སྟེ་ང་ལ་མོའི་ཁྲག་ཐིགས་གཅིག་སྐྱོབ་པའི་ནུས་སྟོབས་
ཀྱང་མེད་ཨ། མཚན་མོ་འདི། འཇིགས་ཡེར་བའི་མཚན་མོ་འདི། ཤི་གསོན་གཉིས་ཀྱི་
བར་ནས་གཡོ་འགུལ་བྱེད་པའི་མཐའ་མེད་པའི་མཚན་མོ་ཞིག
ནམ་ལངས་ལ་ཉེ་དུས་ཁོ་མོ་ཡང་སད་བྱུང་མིག་གདངས་ཏེ་ད་ནི་ང་
རྒྱལ་དང་རང་རློམ་གྱི་ཉམས་འགྱུར་མེད་ལ་མིག་ཟུང་དེས་ཁང་པའི་ནང་གི་ཕྱོགས་
བཞི་ལ་ཞིབ་ལྟ་བྱེད་དུས་ཆ་རྒྱུས་མེད་པའི་ཚོར་བ་ཞིག་སྐྱེས་ཡོད། མིག་ནང་དུ་ཆུ་འཁྱིལ་
འདུག་པས་བལྟས་པ་ཙམ་གྱིས་ཚ་བ་རྒྱས་ཡོད་པ་ཤེས་ཐུབ། དེ་ནས་མོས་ང་ལ་ཅེ་རེར་
བལྟས་ཏེ་བསམ་བློ་སྐོར་བཞིན་པ་འདྲ། ཧ་ལམ་ངའི་ངོ་གདོང་དྲན་གསོ་བྱེད་གློ་བུར་
དུ་ངས་བལྟས་ན་མོའི་དྲན་པ་སོས་སོང་བ་རེད། གདོང་ནས་དངངས་འཚབ་
དང་དང་ལེན་མི་བྱེད་པའི་རྣམ་འགྱུར་མངོན་དགྲར་འཛིན་པ་དང་འཇིག་སྐྲག་གི་
སེམས་པས་སྐུལ་ཏེ་མོ་ཤུགས་ཅི་ཡོད་ཀྱིས་ཕར་ལ་ནུར་བ་དང་ལག་དཔུང་གཉིས་
ཀས་འཕག་འཚག་རྒྱག ཕར་བལྟས་ན་འབྲོ་འདོད་པ་ལྟར་བྱེད། ང་ལ་ཐག་རིང་ས་
ན་གཡོལ་བར་ངས་ལོས་ཤེས། མོས་དེང་ཐོག་གི་དོན་དག་དེ་དྲན‘ཡར་སྔོན་གྱི་
དུས་ཚོད་དེ་དྲན་ཡིན་ན་ཡང་མོས་ཡང་བསམ་ཚུལ་བསྒྱུར་ནས་འདང་ཞིག་
རྒྱབ་པ་དང་ང་ལ་ནན་ཏུར་བལྟས་ནས། སེམས་ལྷོད་ལ་བབས་ཤིང་། དབུགས་འཚང་
བཞིན་ཅི་ཞིག་བཤད་འདོད་མོའི་ལག་ཟུང་སླར་ཡང་དམ་པོར་འཇུས་ནས་
ལུས་པོ་དགྱེས་འདོད་མོད། འོན་ཀྱང་ལུས་ཟུངས་ཞན་དྲགས་པས་ཡར་ལ་དགྱེས་
དཀའ་། ངས་མོ་ལ་སེམས་གསོ་བྱས་ཤིང་། ལུས་པོ་མར་ལ་ཅུང་ཟད་སྒུར་བར་མོས་
དཀའ་སྡུག་གིས་ང་ལ་ཡུན་མི་ཐུང་བ་ཞིག་ལ་བལྟས་ཏེ། མོའི་མཆུ་ཏོ་འགུལ་ཙམ་འགུལ་
ཙམ་བྱེད། མོས་བཤད་པའི་སྐད་ཆ་ནི་ཆེས་མཇུག་མཐར་འཇིག་འགྲོ་བའི་སྐད་གདངས་དེ་’
རྒྱུས་མེད་པའི་བུད་མེད་ཅིག་གི་འཕྲིན་ཡིག
‘སུས་ཀྱང་མི་ཤེས་པ་ཨེ་རེད། ཤེས་མི་སྲིད།’
‘མི་སྲིད།’ ངས་བཤད་སྐབས་ཅི་ནུས་ཀྱིས་བློ་འགུགས་ཀྱི་ནུས་པ་ལྡན་པར་བྱས།
‘ངས་ཁྱེད་ལ་ཁག་ཐེག་བྱེད་ཆོག’
ཡིན་ཀྱང་མོའི་མིག་ཏུ་ད་དུང་བློ་མི་བདེ་བའི་མདངས་ཤིག་མངོན་མོས་ཚ་བ་
རྒྱས་པའི་མཆུ་ཏོས་གསལ་ལ་མི་གསལ་བའི་ཚིག་གཅིག་བཤད་བྱུང་། ‘ཁྱོད་ཀྱིས་ང་ལ་
མནའ་བསྐྱལ་དགོས་སུས་ཀྱང་ཤེས་མི་སྲིད་མནའ་སྐྱོལ།’ ངས་རང་གི་ལག་པ་
ཡར་བཀྱགས་ནས་མནའ་བསྐྱལ་བ། ཕལ་ཆེར་ནམ་མཁའ་བསྟན་ནས་མནའ་བསྐྱལ་བ་
དང་མཚུངས་པས། མོས་ང་ལ་ཧྲིག་གེར་ལྟ་བརྗོད་ཐབས་བྲལ་བའི་མིག་ཉམས་ཤིག་
གིས་ལྟ་མིག་ཉམས་དེ་ནི་འཇམ་ཞིང་དྲོད་ཁོལ་འཁྱིལ་བ། དྲིན་འཇལ་བའི་བསམ་པ་
ཤུགས་དྲག་པ་རེད་ཡ། ངོ་མ་རེད། དྲིན་འཇལ་གྱི་བསམ་བློ་ཤུགས་དྲག་པ་རེད། མོས་
ད་དུང་ཡང་ཅི་ཞིག་བཤད་ན་འདོད་མོད། འོན་ཀྱང་མོ་རང་ཉམ་ཐག་པའི་རྐྱེན་གྱིས་སྐད་
ཆ་བཤད་ཐབས་བྲལ། མོ་རང་དྲང་ནར་ནར་གྱིས་དེར་བསྣར་འདུག མོས་ཤུགས་ཕུད་
པའི་རྐྱེན་གྱིས་ལུས་ཟུངས་ཟད་ཚར། མིག་གཉིས་དམ་པོར་ཟུམ། དེ་ནས་འཇིགས་ཡེར་
བའི་དོན་དག་བྱུང་མགོ་བརྩམས་སོང་མོས་དུས་ཚོད་གཅིག་ཧྲིལ་པོར་ལག་འཛིང་
བརྒྱབ་སྟེ། ཞོགས་པ་སླེབས་དུས་ད་གཟོད་མཚམས་བཞག་སོང་།
ཁོ་རང་དུས་ཡུན་རིང་ཙམ་ལ་ཁ་རོག་གེར་བསྡད་ཅིང་། འཁོར་གྲུའི་པང་གཅལ་
བར་མའི་ཅོང་བརྡ་དེ་ལྷིང་འཇགས་ཀྱི་ཀློང་ནས་ཏིང་ཏིང་ཏིང་ཞེས་ཐེངས་གསུམ་བརྡུང་
བ་དང་། དུས་ཚོད་གསུམ་ལ་སླེབས་སོང་། ངས་ད་གཟོད་ཁོས་དུས་ཡུན་རིང་ཙམ་ཞིག་ལ་
སྐད་ཆ་མ་བཤད་པ་ཚོར། ཟླ་འོད་ནི་སྔར་ལས་རབ་རིབ་ཏུ་གྱུར་ཀྱང་། སེར་མདོག་ཅན་
གྱི་འོད་ཟེར་གཞན་པ་ཞིག་ཟིང་ལོང་དང་སྡོད་མི་ཚུགས་པའི་ངང་བར་སྣང་ནས་འདར་
མགོ་བརྩམས་ཟིན་ལ། སྐབས་འགར་མཚོ་རླུང་དལ་གྱིས་ལྡང་བ་ནི་བསིལ་རླུང་སྤུར་བ་
དང་གཉིས་སུ་མ་མཆིས། དུས་ཚོད་ཕྱེད་ཀ་འགོར་རྗེས། ཡང་དུས་ཚོད་ཕྱེད་ཀ་འགོར་
རྗེས་ནམ་གསལ་རན་སོང་། དཀར་གསལ་ལྡན་པའི་སྐྱ་རེངས་ཀྱི་འོད་མདངས་འཕྲོས་
འོག འཇིགས་སྐྲག་དེ་དག་མེད་པར་འགྱུར་ངེས། ངས་ད་ལྟ་ཁོའི་གདོང་དབྱིབས་དེ་སྔར་
ལས་གསལ་བར་མཐོང་བྱུང་། རྒྱུ་མཚན་ངེད་གཉིས་ཡོད་པའི་ཁུག་སོ་འདིའི་གྲིབ་མ་སྔར་
བཞིན་སྟུག་ཅིང་གནག་པ་ཞིག་མ་ཡིན་པས་རེད། ཁོས་མགོ་ཐོག་གི་ཞྭ་མོ་ཕུད་རྗེས། ཁོའི་
སྐྱ་ཐེར་ཐེར་གྱི་མགོ་བོའི་མན་ཆད་ཀྱི་དཀའ་སྡུག་ཚད་མེད་མྱངས་པའི་བཞིན་རས་དེ་
སྔར་ལས་མདོག་ནག་ཅིང་འཇིགས་ཡེར་བ་ཞིག་རེད། འོན་ཀྱང་འོད་ལམ་ལམ་འཕྲོ་བའི་
ཤེལ་མིག་ཟུང་དེ་ངའི་ཕྱོགས་སུ་གཏད་འོང་། ཁོས་སེམས་ཤུགས་བསྐྱེད་ཅིང་། ཁོའི་སྐད་
ཀྱི་གདངས་སུ་ཟུར་ཟ་དང་གཟེར་ཁ་ཚ་བའི་ཁ་ཕོ་ཞིག་ཁྱེར་བཞིན།
ཐེངས་འདིར་མོ་རང་ཚར་སོང་བ་རེད་མོད། འོན་ཀྱང་ང་ད་དུང་ཚར་མེད། ང་
རང་གཅིག་པུས་བེམ་པོ་བསྲུངས་ཤིང་། རང་གཅིག་པུ་རྒྱུས་མེད་ཀྱི་ཁང་པའི་ནང་དུ་ཡོད་
ལ། རང་གཅིག་པུ་གསང་བ་ཞེས་པ་ཅི་ཡིན་མི་ཤེས་པའི་གྲོང་ཁྱེར་ཞིག་གི་ནང་དུ་ཡོད།
ཡིན་ཀྱང་ངས་གསང་བ་འདི་གསང་དགོས་རེད་ཡ། ཁྱོད་ཀྱིས་སྐབས་དེའི་གནས་
ཚུལ་ཧྲིལ་བོར་བསམ་བློ་ཞིག་ཐོངས་དང་། མི་སེར་སྤེལ་ཡུལ་གྱི་སྤྱི་ཚོགས་མཐོ་གྲས་ན་
ཡོད་པའི་ལྕམ་འདི། ལུས་པོ་བདེ་ཐང་ཡོད་པར་མ་ཟད། ཉིན་གཅིག་སྔོན་གྱི་དགོང་མོར་
སྲིད་གཞུང་ཚོམས་ཆེན་གྱི་བྲོ་ཚོགས་སྟེང་བྲོ་འཁྲབ་པ་དང་། ད་ལྟ་མལ་ཁྲིའི་ཐོག་ཏུ་
བསྣར་ནས་ཤི་འདུག རྒྱུས་མེད་ཀྱི་སྨན་པ་ཞིག་གིས་མོ་རང་བསྲུངས་འདུག དེ་ཡང་
བཤད་ཚོད་ལ་མོས་རང་གི་གཡོག་པོ་མངགས་ཏེ་བཙལ་ཡོང་བ་ཞིག་ཡིན་སྐད།
པའི་ནང་གི་མི་སུས་ཀྱང་ཁོ་རང་ནམ་ཞིག་གང་ནས་ཡོང་བ་ཤེས་མི་འདུག ཁོ་ཚོས་
མཚན་མོར་འགྱོགས་བྱམས་ལ་བསྟེན་ཏེ་མོ་རང་ཁང་པའི་ནང་དུ་ཁུར་རྗེས། ཁང་པའི་
སྒོ་བརྒྱབ་སྟེ་ཕྱི་ཉིན་གྱི་ཞོགས་པར་མོ་རང་ཤི་རྗེས་ད་གཟོད་གཡོག་པོ་ཚང་མ་
བོས་པས། ཁང་པའི་ནང་དུ་གནམ་ས་འགེངས་པའི་ངུ་སྐད་ཅིག་ཐོལ་གྱིས་བྱུང་། ཁྱིམ་
མཚེས་ཀྱིས་དེ་མ་ཐག་ཤེས་པར་མ་ཟད། གྲོང་ཡོངས་ཀྱིས་ཤེས་སོང་དེར་མི་གཅིག་
རྐྱང་རྐྱང་ཡོད་པ་ཡིན་ན། མི་དེས་དོན་དག་ཚང་མ་གསལ་བཤད་བྱེད་དགོས། དེ་ནི་མི་
ཆ་མེད་ཞིག་སྟེ། ཁ་ཐག་རིང་བའི་གྲོང་བརྡལ་ཆུང་ངུ་ནས་སླེབས་ཡོང་བའི་སྨན་པ་ང་རང་
རེད། འདི་ནི་དངོས་གནས་མི་སེམས་དགའ་རུ་འཇུག་པའི་གནས་བབ་ཅིག་རེད། ཁྱོད་
ཀྱིས་བལྟས་ན་དེ་འདྲ་ཨེ་རེད།
ངས་རང་ཉིད་ད་དུང་ཉམས་སད་ཅི་འདྲ་ཞིག་ལ་གདོང་ཐུག་འདུག་པ་ཤེས་ཡོད།
སྟབས་ལེགས་པ་ཞིག་ལ་གཡོག་པོ་དེ་ངའི་གམ་ན་ཡོད། ཕོ་གསར་ཡག་པོ་དེ། ཁོས་ངའི་མིག་
བརྡ་ལས་ཐོན་པའི་ལྐོག་བརྡ་ཚང་མ་ཧ་གོ་སྲིད་པགས་སེར་དབང་རྟུལ་ཅན་གྱི་སྲོག་
ཆགས་འདིས་ཀྱང་རྟོགས་ཐུབ། འདི་ནས་ད་དུང་འཐབ་འཛིང་དྲག་པོ་ཞིག་ཀྱང་བྱ་དགོས།
ངས་ཁོ་རང་གཅིག་པུ་ལ་ཚིག་གཅིག་བཤད་པ་ནི། ‘ལྕམ་ལགས་ཀྱི་རེ་བ་ལྟར་ན། འདིར་
དོན་ཅི་ཞིག་བྱུང་སོང་བ་མི་སུ་ལ་ཡང་ཤེས་སུ་མི་འཇུག་རྒྱུ་’ཞེས་པར། ཁོས་རང་གི་ཁྱི་དང་
མཚུངས་པའི་ཆུ་འཁྱིལ་ཡོད་ཀྱང་བློ་ཐག་རྦད་ཆོད་ཅན་གྱི་མིག་འོད་དེས་ངའི་མིག་ལ་ཡོ་
གཟུར་མེད་པར་བལྟས་ཏེ། ‘ལགས་སོ། སྐུ་ཞབས།’ དེ་ལས་སྐད་ཆ་གཞན་ཅི་ཡང་མེད།
ཡིན་ན་ཡང་ཁོས་མཐིལ་ཤིང་ཐོག་གི་ཁྲག་རྗེས་གཙང་མར་ཕྱིས་པ་དང་། ཡོད་ཚད་བསྡུ་
གསོག་བཅའ་དག་ཞིག་བྱེད་པ་དེ་ནི་ཁོའི་བློ་ཐག་རྦད་ཆོད་ཀྱི་རང་གཤིས་སུ་གྲུབ་ཡོད་
པར་མ་ཟད། དེས་ང་རང་ཡང་བློ་ཐག་རྦད་ཆོད་ཅན་ཞིག་ཏུ་བསྐྱུར་སོང་།
“ངས་རང་གི་མི་ཚེ་འདིའི་ནང་། ལུས་སྟོབས་དང་སེམས་ཤུགས་འདི་འདྲའི་འཕེལ་
ཞིང་རྒྱས་པ་སྔོན་ཆད་ཡོད་མ་མྱོང་ལ། མ་འོངས་པར་ཡང་ཡོད་མི་སྲིད་པ་ཤེས་ཡོད། མི་
ཞིག་གི་ཡོད་ཚད་ཤོར་ཚར་རྗེས། ཁོ་རང་རེ་ཐག་ཆད་ལ་དོགས་པའི་མི་བཞིན། ཆེས་མཐའ་
མཇུག་གི་དངོས་པོ་དེའི་ཆེད་དུ་སྲོག་བསྡོས་ཀྱིས་འཐབ་འཛིང་བྱ་སྲིད། ཆེས་མཐའ་
མཇུག་གི་དངོས་པོ་ནི་མོའི་ཁ་ཆེམས་ཡིན་ལ། གསང་བ་དེ་ཡང་ཡིན། ངས་ཧ་ཅང་ལྷོད་ལ
བབས་ཏེ་མགྲོན་པོ་ཚང་མ་བསུ་ཞིང་། གཅིག་མཚུངས་ངང་རང་བཟོ་བྱས་ཡོང་བའི་གཏམ་
རྒྱུད་དེ་ཁོ་ཚོར་བཤད། དེ་ནི་བུད་མེད་འདིས་རང་གི་གཡོག་པོ་སྨན་པ་གདན་འདྲེན་དུ་
མངགས་དུས། ལམ་བར་ནས་ང་རང་དང་འཕྲད་སོང་བ་ནང་བཞིན་རེད། ཡིན་ན་ཡང་།
ངས་ཕྱོགས་གཅིག་ནས་ལྷོད་འཇམ་གྱིས་སྐད་ཆ་བཤད་བཞིན་ཡོད་ལ། ཕྱོགས་གཅིག་
ནས་སྒུག་བཞིན་ཡོད་ཐོག་མཐའ་བར་གསུམ་དུ་ཐག་གཅོད་རང་བཞིན་ཅན་ཞིག་
ལ་སྒུགས་ནས་ཡོད། བེམ་པོར་ཞིབ་བཤེར་བྱེད་མཁན་གྱི་ཁྲིམས་དཔྱད་སྨན་པ་དེར་སྒུག་
བསྡད། ཁོ་རང་སླེབས་རྗེས། ང་ཚོས་ད་གཟོད་མོའི་བེམ་པོ་སྒམ་འཇུག་བྱ་དགོས། གསང་
བ་འདི་ཡང་དེ་དང་མཉམ་དུ་རོ་སྒམ་ནང་དུ་བཅུག ཁྱོད་ཀྱིས་བརྗེད་མི་རུང་བ་ཞིག་
ནི། ཉིན་དེ་གཟའ་ཕུར་བུར་སླེབས་ཟིན། གཟའ་སྤེན་པར་ཐོན་རྗེས་མོའི་ཁྱོ་ག་སླེབས་འོང་
བ་རེད།”
དུས་ཚོད་དགུ་ལ་ཐོན་རྗེས་ངས་ད་གཟོད་མི་ཞིག་གིས་ཁྲིམས་དཔྱད་སྨན་པ་ཐོན་
ཐལ་ཞེས་བརྡ་གཏོང་བ་ཐོས། ངས་མི་མངགས་ཏེ་ཁོ་རང་ནང་དུ་ཡོང་བཅུག་ལས་
གནས་ཀྱི་ཆ་ནས་བཤད་ན། ཁོ་རང་ངའི་གོང་རིམ་རེད། དེ་དང་མཉམ་དུ་ངའི་དགྲ་ཟླ་ཡང་
རེད། མོས་སྐབས་དེར་ཧ་ཅང་མཐོང་ཆུང་གིས་གླེང་མྱོང་བ་དེ་ཏག་ཏག་སྨན་པ་དེ་རེད། མི་
དེས་ངས་ལས་ཀ་སྤོར་འདོད་པ་ཤེས་ཡོད། ཁོས་ང་དགྲ་རུ་བཟུང་ཡོད་པ་ངས་ཁོ་མཐོང་ཉིན་
ནས་ཚོར་ཡོད། དེ་བས་དོན་དག་འདིས་ང་ལ་རྣམ་རིག་རྒྱས་སུ་བཅུག
ཁོས་ཚོམས་ཆེན་ནང་ནས་ང་ལ་འདྲི་རྒྱུར། ‘ལྕམ་ག་གེ་མོ།’ མོའི་རུས་དང་མིང་
བཤད་རྗེས་‘ནམ་ཚོད་སྐུ་གཤེགས་པ་རེད’ ཟེར།
‘སྔ་དྲོའི་ཆུ་ཚོད་དྲུག་སྟེང་།’
རྒྱུས་མེད་པའི་བུད་མེད་ཅིག་གི་འཕྲིན་ཡིག
མོས་ནམ་ཚོད་ལ་མི་མངགས་ནས་ཁྱོད་བཙལ་འོང་བ་རེད།
‘མདང་དགོང་ཆུ་ཚོད་བཅུ་གཅིག་པར།
‘ང་མོའི་སྒེར་གྱི་སྨན་པ་ཡིན་པ་ཁྱོད་ཀྱིས་ཤེས་སམ’
‘ལོས་ཤེས། ཡིན་ཀྱང་དོན་དག་བྲེལ་འཚུབ་ཆེ་བས་དེར་མ་ཟད
འདས་པོས་གསལ་བོར་བསྟན་དོན། ང་བཙལ་བ་ལས་སྨན་པ་གཞན་བཙལ་ནས་སྨན་
བཅོས་བྱས་མི་ཆོག་བརྗོད་ཡོད།’
ཁོས་མིག་གིས་ང་ལ་ཅེར་ནས་བལྟས། ཁོའི་ངོ་མདོག་སྐྱ་ལ་ཅུང་ཟད་རྒྱགས་པའི་
གདོང་ལ་དམར་མདངས་ཤིག་རྒྱས་ཡོང་བས། ངས་ཁོ་རང་ཁོང་ཁྲོ་ལངས་པ་ཚོར་བྱུང་།
ཡིན་ཀྱང་ཁོའི་ཁོང་ཁྲོ་དེ་ང་ལ་ཤིན་ཏུ་མཁོ་ངའི་ལུས་སྟེང་གི་སེམས་ཤུགས་ཐམས་
ཅད་དགའ་སྤྲོའི་གསོན་ཤུགས་རྒྱས། གང་མྱུར་ཅི་མགྱོགས་ཀྱིས་མཇུག་རྫོགས་རྒྱུ་ནི་ངའི
ཁ་ཚ་དགོས་གཏུག་གི་རེ་བ་ཡིན། རྒྱུ་མཚན་ནི་དུས་ཚོད་ཇེ་རིང་དུ་སོང་ན། ངའི་དབང་
རྩས་སྲོན་ཐུབ་རྒྱུ་མིན་པ་ཚོར་བྱུང་། ཁོས་མ་གཞིར་འཁོན་ལན་གྱི་སྐད་ཆ་འགའ་བཤད་
བསམ་ཡོད་མོད། འོན་ཀྱང་མཇུག་མཐར་ཁོས་ཅི་མི་སྙམ་པའི་ངང་བཤད་རྒྱུར། ཁྱེད་
ཀྱིས་ད་ཅི་བསམ་ན། ང་གནས་འདིར་མ་མཁོ་བ་རེད་དམ། ཡིན་ཡང་ངའི་ལས་ཀ་ནི་མོ་
འདས་པ་ར་སྤྲོད་བྱེད་རྒྱུ་དེ་ཡིན། དེ་བཞིན་དུ་མོ་ཇི་ལྟར་འདས་པ་དེ་ཡིན།
ངས་དེར་ལན་མ་བཏབ། ཁོ་ངའི་མདུན་ལ་ཡོང་དུ་བཅུག་རྗེས། ང་ཕྱིར་སོང་ནས་
སྒོ་ལ་ནང་ཟ་བརྒྱབ་ཅིང་། ཕྱིར་ཡོང་ནས་ལྡེ་མིག་ཅོག་ཙེ་སྟེང་དུ་བཞག ཁོ་ཧ་ཅང་མཚར་
སྣང་གིས་སྨིན་མ་ཡར་བཏགས་ནས། ‘འདིའི་ནང་དོན་ཅི་ཞིག་ཡིན’ ཟེར།
ང་ལྷོད་ཤིག་ཤིག་གིས་ཁོའི་མདུན་དུ་སོང་སྟེ།
‘འདིའི་ནང་གི་གནད་དོན་ནི་ཤི་བའི་རྒྱུ་རྐྱེན་མ་ཡིན་པར་རྒྱུ་རྐྱེན་གཞན་
པ་ཞིག་བཙལ་དགོས། ལྕམ་མོས་ང་ཡོང་དུ་འཇུག་དོན་ནི། མོའི་གཤག་བཅོས་ལ་ཕམ་
ཁ་བྱུང་བས། ང་ལ་གཤག་བཅོས་ཀྱི་མཇུག་འབྲས་འདི་སྨན་བཅོས་བྱེད་དུ་བཅུག་པ་
རེད། ངས་མོའི་ཚེ་སྲོག་དེ་སྐྱོབ་ཐབས་མི་འདུག ཡིན་ཀྱང་ངས་མོའི་མཚན་སྙན་
སྲུང་སྐྱོབ་བྱེད་རྒྱུར་ཁས་བླངས་ཟིན། དེ་ངས་ངེས་པར་དུ་བསྒྲུབ་དགོས། དེ་བས་ཁྱོད་ཀྱིས་
ང་ལ་རོགས་རམ་བྱེད་པར་ཞུ།’
ཁོས་ཧ་ལས་པའི་མིག་ཟུང་གོར་གོར་བྱས་ཏེ། ‘ང་འདི་འདྲིའི་གཞུང་ཕྱོགས་སྨན་
པ་ཞིག་གིས་འདི་རུ་ཉེས་སྤྱོད་ཅིག་འགེབས་དགོས་ཞེས་པ་ཡིན་ནམ།’ ཁོས་ཐ་ནེ་ཐུན་
ནེར ་ཁྱོས་བཤད་པའི་སྐད་ཆའི་ནང་དོན་འདི་ཨེ་རེད།
‘འཕྱུག་མེད། ནང་དོན་འདི་ཡིན། ངས་རེ་བར་ཁྱོད་ཀྱིས་འདི་ལྟར་བསྒྲུབ་
རོགས་མཛོད།’
ང་ལ་ཁྱོད་ཀྱི་ཉེས་སྤྱོད་ཀྱི་ཆེད་དུ་
‘ངས་ཁྱོད་ལ་བཤད་ཟིན། ལྕམ་མོ་འདིའི་ལུས་པོར་ངས་རེག་ཙམ་ཡང་མ་བྱས།
དེ་མིན་ན་དེ་མིན་ན་ང་སྐབས་འདིར་ཁྱོད་ཀྱི་མདུན་དུ་ལངས་ནས་སྡོད་མི་སྲིད། དེ་
མིན་ན་ང་སྔ་མོ་ནས་ལྕེབས་ཐག་ལ་དཔྱངས་ཟིན། མོས་རང་གི་ནོར་འཕྱུག་ལ་རིན་པ་
འཇལ་ཟིན་གལ་ཏེ་ཁྱོད་སྐད་ཆ་འདིར་འཐད་ན་གཞན་གྱི་དོན་དག་འདི་ཤེས་
དགོས་དོན་མེད། ངས་ལྕམ་མོ་འདིའི་མཚན་སྙན་ལ་དགོས་ངེས་མེད་པར་ནག་ནོག་དྲི་མ་
ཐེབས་སུ་འཇུག་པར་བཟོད་བསྲན་བྱེད་མི་ཐུབ།’
ངས་རྣོ་ངར་ཅན་གྱི་སྐད་ཆ་འདི་དག་གིས་ཁོ་རང་ཁོང་ཁྲོ་རབ་ཏུ་འབར་བར་
བཅུག ཁྱོད་ཀྱིས་བཟོད་བསྲན་བྱེད་མི་ཐུབ་བཟང་གི་ད་ཁྱོད་ལྡོག་ནས་ངའི་
འགོ་ཁྲིད་དུ་གྱུར་འདུག ཡང་ན་ཁྱོད་ཀྱིས་མ་མཐའ་ཡང་ཁྱོད་ངའི་འགོ་ཁྲིད་ཡིན་
སྙམ་འདུག ཁྱོད་ཀྱིས་ང་ལ་བཀའ་ཞིག་ཕོབས་དང་ཚོད་ལྟ་ཞིག་བྱ་ངས་ཐོག་མ་
ཉིད་ནས་ཤེས་ཡོད། གལ་ཏེ་ཁུག་ཀྱོག་དེ་ནས་བོས་ཡོང་ཡོད་ན། དོན་དག་བཙོག་པོ་ཞིག་
ཡོད་ཁོ་ཐག ཁྱོད་ཀྱིས་ངོ་མ་ཕྱི་གསལ་ནང་གསལ་གྱི་སྨན་ཁང་ཞིག་གི་སྒོ་ཕྱེ་ཡོད།
འདི་ན་དངོས་དཔེ་ཡག་པོ་ཞིག་ཡོད་འདུག ད་ངས་བརྟག་དཔྱད་བྱེད་རྒྱུ་ཡིན། ཁྱེད་
ཀྱིས་ང་ལ་སེམས་ཁྲེལ་བྱེད་མི་དགོས། ངས་ཟིན་ཐོ་སྟེང་རྫུན་གཅིག་ཙམ་མེད་ཁོ་ཐག་ཡིན།
ངས་རྫུན་གཏམ་ཐོག་ངའི་མིང་རྟགས་འགོད་མི་སྲིད། 
ངས་སེམས་ལྷོད་ལ་བབས་པའི་ཉམས་བསྟན།
‘འོན་ཀྱང་ད་ཐེངས་ཁྱོད་ཀྱིས་ཅི་བྱས་ཀྱང་མིང་རྟགས་འགོད་དགོས། ཁྱོད་
ཀྱིས་མིང་རྟགས་མ་བཀོད་ན་ཁང་བ་འདིའི་ཕྱི་རུ་འགྲོ་ས་མེད།’
བཤད་ཞོར་དུ་ངས་ལག་པ་ཁུག་མའི་ནང་བསྲིངས་ངས་མེ་མདའ་ཁྱེར་ཡོང་
མེད་ཀྱང་། ཁོ་སྐྲག་ནས་ལྷབ་ལྷུབ་འདར། ང་ཁོའི་མདུན་དུ་གོམ་གང་ཙམ་སྤོས་ཏེ། ཁོ་ལ་
ཅེར་ནས་བལྟས།
ཁྱེད་ཀྱིས་ཉོན་དང་། ཁྱེད་ལ་སྐད་ཆ་འགའ་རེ་བཤད་དོན་དག་དེ་ཐལ་
དྲགས་པར་མི་འགྲོ་བའི་ཆེད་དུ། ངས་རང་གི་ཚེ་སྲོག་འདིར་དོ་སྣང་སྤུ་ཙམ་ཡང་བྱེད་ཀྱིན་
མེད་གཞན་གྱི་ཚེ་སྲོག་ལ་ཡང་དེ་ལྟ་བུ་ཡིན། གང་ལྟར་ང་ཚད་འདིར་སླེབས་
ངས་དོ་སྣང་བྱེད་པའི་དོན་དག་གཅིག་ཙམ་ལས་མེད། ངས་ཁས་བླངས་པའི་དོན་
དག་དེ་བརྩི་སྲུང་བྱེད་རྒྱུ་དེ་ཡིན། མོ་ཇི་ལྟར་འདས་པ་གསང་རྒྱུ་དེ་ཡིན། ཁྱེད་ཀྱིས་
ང་ལ་ཉོན། ངས་རང་གི་མི་གཤིས་ཀྱིས་ཁག་ཐེག་བྱས་པ་ཡིན། ཁྱོད་ཀྱིས་ཤི་བའི་དཔང་
ཡིག་སྟེང་མིང་རྟགས་བཀོད་དེ། ལྕམ་མོ་འདིའི་ཤི་རྐྱེན་ནི་ཤི་རྐྱེན་ནི་སྟེས་དབང་གི་
རྒྱུ་རྐྱེན་ཞིག་རེད་ཅེས་ན། ང་གཟའ་འཁོར་འདིའི་ནང་གྲོང་ཁྱེར་འདི་དང་ཁ་འབྲལ་ངེས་
ཡིན། ཧིན་རྡུ་དང་ཁ་འབྲལ་ངེས་ཁྱེད་ཀྱིས་ང་ཤི་དགོས་ཟེར་ན། མོའི་པུར་སྒམ་ས་
འོག་ཏུ་སྦས་ཉིན་ནས་བཟུང་། དོན་དེ་ཤེས་པའི་མི་མེད་པ་ང་ལ་གདེང་ཚོད་ཡོད། ཁྱེད་
ཀྱིས་ཧ་གོའམ། དོན་དེ་ཤེས་པའི་མི་མེད་དེ་ལ་བརྟག་དཔྱད་བྱེད་པའི་མི་མེད། ངས་མེ་
མདའ་བླངས་ནས་ང་རང་བསད་ན། དེ་ལྟར་བྱས་ན་ཕལ་ཆེར་ཁྱེད་ཀྱི་འདོད་པ་སྐོང་ཐུབ་
རྒྱུ་རེད་འདིས་ཁྱོད་ཀྱི་འདོད་པ་སྐོང་ངེས་རེད།
“ངའི་སྐད་གདངས་ལས་འཇིགས་སྐུལ་དང་། ཉེན་ཁའི་ཆ་ཞིག་ཡོད་པ་འདྲ།
མཚན་ནི་ང་རང་དབང་མེད་པར་ཁོའི་གམ་དུ་བཅར་ཚེ། ཁོས་མིག་གཉིས་ཆེ་ཆེར་བགྲད་
ནས་གདོང་ཡོངས་དངངས་སྐྲག་གིས་ཁེངས་བཞིན་ཕྱིར་ནུར་རྒྱག དེ་ནི་ཕལ་ཆེར་
མི་རྣམས་ཀྱིས་ལག་ཏུ་གྲི་ཐུང་བཟུང་བའི་མ་ལེའི་སྨྱོན་པ་རྒྱུག་ཡོང་བ་མཐོང་བ་དང་
འདྲ་བར། ཚང་མ་སྐྲག་ནས་ཕྱོགས་བཞིར་བྲོས་བྱོལ་བྱེད་སྐབས་ཀྱི་སྣང་ཚུལ་ཞིག་བསྟན།
དེ་མ་ཐག་ཏུ་ཁོའི་རྣམ་འགྱུར་འགྱུར་སོང་ཅི་ཡིན་རྟོགས་མ་སོང་། གཟུགས་
པོ་ཇེ་དམར་སོང་བའམ་ལུས་ཡོངས་ཞ་བ་དང་འདྲ། ཁོའི་བཙན་ཤེད་ཀྱི་རྣམ་འགྱུར་དེ་
གཏིང་ནས་ཞུམ། ཁོས་ཤ་བེ་ཤུབ་བེར་ཚིག་འགའ་བཤད་དེ། ཆེས་མཐའ་མཇུག་གི་ཉམ་
ཆུང་བའི་རྒོལ་ལན་ཞིག་སྤྲད། ང་གསོན་ནས་ད་བར་དུ། འདི་ནི་ཐེངས་དང་པོར་ཤི་བའི་
དཔང་ཡིག་རྫུན་མའི་སྟེང་མིང་རྟགས་བཀོད་པ་ཡིན། གང་ལྟར་བྱེད་སྟངས་ཤིག་རྙེད་
ངེས་མི་རྣམས་ཀྱིས་ཀྱང་དོན་དག་ཅི་ཞིག་བྱུང་བ་ཤེས་ངེས་རེད། ངས་འདི་ལྟར་
རང་སྣང་གང་ཤར་ངང་།”
‘རང་སྣང་གང་ཤར་བྱེད་ཆོག་པ་མ་རེད།’ ངས་ཁོ་ལ་བསྟུན་ནས་རྒྱབ་སྐྱོར་གྱི་
ཚུལ་དུ་བཤད་ངའི་མུར་གོང་ལ་ཁབ་ཀྱིས་གཙགས་པ་ལྟར་གྱུར། དོན་དག་མྱུར་མོར་
སྒྲུབས་ཤིག ‘འོན་ཀྱང་ད་ལྟ་ཁྱོད་ཀྱིས་ཤེས་ཟིན་པ་རེད། ཁྱོས་དེ་ལྟར་མ་བསྒྲུབས་
ན། མི་གསོན་པོ་ཞིག་ལ་བརྙས་བཅོས་བྱས་ཏེ། མི་ཤི་བོ་ཞིག་ལ་གནོད་འཚེ་ཆེན་པོ་ཐེབས་
འགྲོ་བ་འདང་རྒྱག་ཐུབ་ན། ཁྱོད་ཀྱིས་འདི་ལྟར་ཐེ་ཚོམ་མི་བྱེད་ཁོ་ཐག་ཡིན།’
ཁོས་མགོ་བོ་གུག་ཙམ་བྱས། ངེད་གཉིས་ཅོག་ཙེ་གམ་དུ་སོང་། སྐར་མ་འགའི་རྗེས་
སུ་བདེན་དཔང་ཡི་གེ་བྲིས་ཚར། (ཕྱིས་སུ་ཚགས་པར་སྟེང་དུའང་བཀོད་སོང་། མོའི་ཤི་
རྐྱེན་ནི་སྙིང་ནད་བྱུང་ནས་འདས་པ་ཡིན་ཞེས་མི་རྣམས་ཡིད་ཆེས་པའི་ཞིབ་བརྗོད་སྤེལ་
ཡོད)དོན་དག་ཚར་རྗེས། ང་ལ་ཧྲིག་གེར་བལྟས་བསྡད།
ཁྱོད་གཟའ་འཁོར་འདིར་ལམ་ལ་ཆས་རྒྱུ་ཡིན་ནམ།
ལོས་ཡིན། མི་གཤིས་ཀྱིས་ཁག་ཐེག་བྱས་པ་ཡིན།
ཁོས་ཡང་མིག་གིས་ང་ལ་ཐེངས་གཅིག་བལྟས། ངས་སྣང་ཚོར་དུ་ཁོས་བཙན་
དྲག་དང་སྣང་མེད་ཀྱི་རྫིག་ཉམས་ཤིག་སྟོན་འདོད་པ་ཚོར་བྱུང་། ཁོའི་དངངས་འཚབ་དེ་
འགོག་པའི་ཆེད་དུ་ཁོས་བཤད་རྒྱུར་ངས་མྱུར་དུ་རོ་སྒམ་གྲ་སྒྲིག་བྱེད། ཁོས་གློ་བུར་
དུ་ལག་པ་བསྲིངས་ནས་བྱམས་བརྩེ་དང་མཛའ་མཐུན་ལྡན་པའི་ངང་ང་ལ་ལག་འཇུས་
བྱས་ཏེ། ‘ཁྱོད་ཀྱིས་རང་ཚད་ཟིན་པར་སྨོན’ ཞེས་བཤད་ཁོས་བཤད་པའི་ནང་དོན་
ངས་ཧ་མ་གོ ང་ལ་ནད་ཕོག་པ་ཡིན་ནམ། ཡང་ན་སྨྱོས་འདུག་པ་ཡིན། ངས་ཁོ་
བསྐྱལ་ནས་ཁང་བའི་སྒོ་ཁར་སོང་། སྒོ་ཕྱེ་ཡིན་ན་ཡང་ང་ལ་སྒོ་རྒྱག་པའི་ཤེད་ཤུགས་
ཙམ་ལས་ལྷག་མེད། སྒོ་བརྒྱབ་རྗེས། མུར་གོང་ཡང་ན་བྱུང༌། ངའི་སྣང་ཚོར་དུ་གནམ་ས་
གཡོ་འགུལ་བྱེད་པ་ལྟར། ཏག་ཏག་མོའི་མལ་ཁྲིའི་མདུན་དུ་ང་དྲན་མེད་དུ་བརྒྱལ་
སོང་དེ་ནི་དེ་ནི་མ་ལེའི་སྨྱོན་པ་དེ་ཤུགས་ཀྱིས་རྒྱུགས་མཐར། དབང་རྩ་འཁྲུག་
སྟེ་ས་ལ་འགྱེལ་ནས་དྲན་མེད་དུ་བརྒྱལ་བ་དང་འདྲ།”
ཁོས་མཚམས་བཞག་པ་རེད། ངའི་ལུས་པོ་འཁྱག་བསིལ་ལེར་སོང་བའི་སྣང་བ་ཞིག་
ཤར། སྐབས་འདིར་ཞོགས་རླུང་ཡང་མོ་ཞིག་འཁོར་གྲུའི་སྟེང་གཡུགས་སོང་བ་དེའི་རྐྱེན་
གྱིས་ཡིན་ནའང་ཐང་། ཡིན་ཡང་མནར་གཅོད་ཚད་མེད་མྱངས་པའི་ངོ་གདོང་འདི་
དུས་འདིར་ཞོགས་པའི་ཉི་འོད་ཀྱི་ལྡོག་འཕྲོས་འོག་ཧ་ཅང་གསལ་བར་མངོན་ཡང་
ཁོས་སེམས་ཤུགས་བསྐྱེད་དེ།
ང་འདི་ལྟར་ས་གདན་སྟེང་བསྣར་ནས་ཅི་ཙམ་འགོར་བ་ང་རང་གིས་ཀྱང་མི་ཤེས།
མི་ཞིག་གིས་ངའི་ལུས་པོར་ཕོག་ཐུག་བཏང་བས། ང་རང་བརྒྱལ་བ་ལས་སངས་སུ་བཅུག
གཡོག་པོ་དེ་སྐྲག་སྐྲག་འདར་འདར་ངང་ངའི་མདུན་དུ་ལངས་འདུག སྔར་བཞིན་གུས་
གུས་ཞུམ་ཞུམ་དང་། སེམས་ཁ་མི་བདེ་བའི་ཉམས་ཤིག་གིས་ང་ལ་བལྟས་ཏེ།
མི་ཞིག་ནང་ལ་ཡོང་ནས་མོར་གཅིག་བལྟས་ན་འདོད་ཟེར།
གཅིག་ཀྱང་ནང་ལ་ཡོང་གི་མ་འཇུག
ལགས་སོ་ཡིན་ཡང་།
ཁོའི་མིག་ལས་དངངས་སྐྲག་གི་མདངས་ཤིག་ཤར། ཁོས་ང་ལ་ཅི་ཞིག་བཤད་
འདོད་ཀྱང་། ཡང་བཤད་མ་ཕོད། བློ་དཀར་བའི་སྲོག་ཆགས་འདིས་སེམས་སུ་དཀའ་སྡུག་
གང་འདྲ་ཞིག་བཟོད་བསྲན་བྱས་འདུག་པ་སུས་ཤེས།
“མོར་བལྟ་འདོད་པ་དེ་སུ་རེད།”
ཁོའི་མགོ་ནས་རྐང་བའི་བར་སྐྲག་འདར་བྱེད་ཅིང་། ཕལ་ཆེར་ངས་ཁོ་ལ་གཅར་
རྡུང་བྱས་པ་ལྟར། དེ་ནས་མིག་རྡེབ་ཙམ་བྱས་ཏེ་བཤད་རྒྱུར་མི་དེའི་མིང་མ་བཤད་
འདི་འདྲའི་དམའ་རིམ་སྲོག་ཆགས་ཤིག་གིས། སྐད་ཅིག་ཉིད་ལ་བསམ་འདི་
འདྲ་ཞིག་ཅིའི་ཕྱིར་ཤེས་སོང་བ་རེད། སྐབས་འགར། བློར་མི་ཤོང་བའི་ཉེན་བརྡས་མི་
དབང་རྟུལ་ཞིག་ཀྱང་རྣམ་རིག་ཅན་དུ་བསྒྱུར་ངེས་རེད། ཁྱོས་མིང་ཡང་མི་འདྲི་བར་ཅི་
ཞིག་བྱས་པ་ཡིན་དེ་ནས་ཁོ་ཧ་ཅང་གིས་དངངས་འཚབ་ངང་དེ་ནི་ཁོ་ཡིན་པ་རེད་ཟེར།
ང་མཆོང་ཐེངས་གཅིག་གིས་ཡར་ལངས། ངས་མྱུར་དུ་ཁོ་སུ་ཡིན་པ་ཤེས་སོང་། ངོ་
ཡང་རིག་མ་མྱོང་བའི་མི་དེར་ངས་མྱུར་མོར་ཐུག་ན་འདོད། ཁྱོད་ཀྱིས་ལྟོས་དང་། དོན་དེ་
ངོ་མ་ཡ་མཚན་ཆེ་མགོ་ན་ཞིང་འཚུབ་བྲེལ་ཆེ་བའི་དོན་དག་མང་པོའི་ཁྲོད། ཁོ་
རང་ ངས་བརྗེད་སོང་། ད་དུང་སྐྱེས་པ་ཞིག་དོན་དག་འདིའི་ནང་ཞུགས་ཡོད། བུད་
མེད་དེ་ཁོ་ལ་དགའ་མྱོང་། དེར་མ་ཟད་མོས་ང་ལ་སྟེར་མི་འདོད་པའི་དངོས་པོ་དེ་དག་བརྩེ་
སེམས་འཕྱུར་གྱིན་ཁོ་ལ་བྱིན་སོང་། ཆུ་ཚོད་ཉེར་བཞིའི་སྔོན་ལ་ང་ད་དུང་ཁོའི་སྟེང་ལ་
སྡང་སེམས་སྐྱེས་འདུག ངས་ཁོ་རང་ཤ་ཉོག་རུས་ཉོག་ཏུ་གཏོང་སྲིད་ཡིན་ཀྱང་ད་
ལྟ་ངས། ང་ཁོ་ལ་མྱུར་མོར་ཐུག་འདོད་ཀྱི་བསམ་བློ་དེ་ཁྱོད་ལ་ཇི་ལྟར་བཤད་དགོས་པ་
མི་ཤེས་ཁོ་ལ་དགའ་བས་རྒྱུ་མཚན་མོ་ཁོ་ལ་དགའ་མྱོང་།
ང་གོམ་པ་གང་གིས་སྒོ་ཁར་ཕྱིན། ལོ་ན་ཧ་ཅང་གཞོན་ལ་སྐྲ་སེར་པོ་ཅན་གྱི་དམག་
དཔོན་ཞིག་སྒོ་ཁར་ལངས་འདུག བྱ་སྤྱོད་རྟུལ་བ་ཡིད་ལ་ཤར་དཀའ་ཚོད་རེད། གཟུགས་
པོ་རིད་ཅིང་སྐམ་པ་དང་། ངོ་མདོག་ཧ་ཅང་སྐྱ་བོར་འདུག བལྟས་ཚོད་ཀྱིས་བྱིས་པ་ཞིག་
དང་འདྲ། ངོ་མ་ངོ་མ་ན་ཚོད་ཧ་ཅང་ཕྲ་དེ་དང་ཆབས་ཅིག་ང་ལ་གཡོ་འགུལ་
ཐེབས་པ་ནི། ཁོས་ཧུར་བརྩོན་གྱིས་སྐྱེས་པ་ཚད་ལྡན་ཞིག་ལ་རྫུས་གང་ཐུབ་བྱེད་པ་དང་།
རང་གི་བཟོ་ལྟ་ལ་མཉམ་སྣང་ཆེན་པོ་བཞག་སྟེ། ཁོའི་སེམས་ནང་གི་གཡོ་འཁྱོམ་དེ་
སྦས་ཅི་ཐུབ་བྱེད་ཁོས་ལག་པ་ཡར་བཀྱགས་ནས་ང་ལ་གུས་འདུད་ཞུ་སྐབས། ཁོའི་
ལག་པ་དེ་འདར་བཞིན་པ་ངས་མཐོང་བྱུང་། ང་ཁོའི་སྐེ་ལ་འཁྱུད་ན་སྙམ། རྒྱུ་མཚན་ནི་
ཁོ་ངའི་འདོད་རེ་དང་ཡོངས་སུ་མཐུན་པ་རེད། ངའི་རེ་བ་ལ་བུད་མེད་འདི་ཐོབ་པའི་སྐྱེས་
པ་དེ་ནི་གང་ཡིན་ཡིན་གྱི་བུད་མེད་ཐམས་ཅད་བསླུ་བའི་མི་ཞིག་མིན་པ་དང་། ང་རྒྱལ་
ཅན་གྱི་མི་ཞིག་ཀྱང་མིན་པ་དེ་ཡིན་དེ་ལྟར་མིན་སོང་བ་རེད། མོའི་འགྲོགས་ཡ་ནི་
བྱིས་པ་དང་འདྲ་བར། ལྷད་མེད་གཤིས་འཇམ་ཀྱི་སྐྱེས་པ་ཞིག་རེད།
ན་གཞོན་དེ་ཧ་ཅང་དོགས་འཛེམ་གྱིས་ངའི་མདུན་དུ་ལངས་འདུག ངའི་རྔམ་ཆེ་
བའི་མིག་འོད་དང་། ལྷག་སེམས་ངང་བསུ་བའི་རྣམ་འགྱུར་གྱིས། ཁོ་དེ་བས་ཀྱང་འཚུབ་
ཆ་ལངས་སུ་བཅུག ཁོའི་མཆུ་འདབ་སྟེང་གི་སྨ་ར་ཆུང་ཆུང་དེ་སྡོད་པ་མེད་པར་འགུལ་
ཙམ་འགུལ་ཙམ་བྱེད་པ་དེས། ནང་སེམས་ཀྱི་ཟིང་ཟིང་དེ་ཕྱིར་མངོན་པ་ལོས་ཡིན།
ལོ་ན་གཞོན་པའི་དམག་དཔོན་འདིས། རང་ཉིད་ཀྱི་མིག་ཆུ་མི་ཤོར་བའི་ཆེད་དུ་ཨམ་
གཙིགས་བསྡམས།
‘ཁྱོད་ཀྱིས་བཟོད་སྒོམ་གནང་རོགས།’ ཁོས་མཇུག་མཐར་ཁ་གྲག་བྱུང་། ང་
ལྕམ་མོ་ལ་ཐུག་འདོད་ཆེ་གི’
ངས་རང་གིས་ཀྱང་མ་ཤེས་པར་ལག་པ་བསྲིངས་ནས་ཁོ་ལ་འཐམས། ཆ་མེད་རྒྱུས་
མེད་ཀྱི་མི་འདིའི་ཕྲག་པ་ལ་འཐམས། ནད་པ་ཞིག་སྐྱོར་བ་བཞིན་ཁོ་སྐྱོར་ནས་སོང་། ཁོ་
ཧ་ལས་ཏེ་ང་ལ་བལྟས་འདུག མིག་ལས་བརྩེ་འཇམ་དང་བཀའ་དྲིན་ཞུ་བའི་མདངས་
ཤིག་གིས་ཁེངས་ཡོད། དུས་ཡུན་སྐད་ཅིག་མ་དེར། ངེད་གཉིས་ཀྱིས་ང་ཚོའི་བར་ཐུན་
མོང་གི་དངོས་པོ་ཞིག་ཡོད་པ་རྟོགས་སོང་། ངེད་གཉིས་འདས་པོ་ལ་བལྟ་རུ་སོང་། མོ་ནི་
དེ་རུ་བསྣར་འདུག་པར། ལུས་སྟེང་དུ་དཀར་པོ་དུང་ལ་འགྲན་པའི་ཡ་མ་སོ་མའི་རས་
ཡུག་གཅིག་བཀབ་ཡོད། ལུས་ཧྲིལ་པོ་དཀར་ལམ་མེར་ང་ཁོའི་གམ་དུ་བསྡད་ན་
ཁོར་གནོན་ཤུགས་ཆེ་བར་བསམས་ནས། གོམ་པ་འགའ་ཕྱིར་བསྣུར་བྱས་ཏེ། ཁོ་གཅིག་པུ་
འདས་པོ་དང་མཉམ་དུ་འདུག་ཏུ་བཅུག ཁོ་དལ་བུར་ཕར་ལ་སོང་། རྐང་པ་ཐང་ལ་འདྲུད་
བཞིན་གོམ་པ་གཅིག་རེ་གཅིག་རེ་སྔོན་ལ་བསྣུར། ངས་ཁོའི་ཕྲག་པ་ལ་བལྟས་པ་ན་ཁོའི་
གློ་སྙིང་འབྲེག་པ་ལྟ་བུ་དང་། ཁོ་གཅིག་པུས་རླུང་ནག་འཚུབ་མར་གདོང་གཏད་དེ་གོམ་པ་
གཅིག་རེ་གཅིག་རེ་བྱས་ནས་མདུན་དུ་བསྐྱོད་པའི་ཚོར་སྣང་ཞིག་སྟེར། གློ་བུར་དུ། མོའི་
མལ་ཁྲིའི་མདུན་དུ། ཁོས་པུས་མོ་ས་ལ་བཙུགས་ཡར་སྔོན་ང་རང་དྲན་མེད་དུ་བརྒྱལ་
སོང་བ་དང་ཀུན་ནས་མཚུངས་སོ། །
“ང་མྱུར་བར་སོང་ནས་ཡར་བསྐྱོར་བ་དང་། འབོལ་ཁྲི་ཞིག་གི་སྟེང་དུ་ཙོག་ཏུ་
བཅུག ཁོ་ངོ་མི་ཚ་བར་སྐད་ཆེན་པོས་ངུས་ནས། སེམས་ནང་གི་སྟག་ཡོངས་རྫོགས་བརྗོད་
བྱུང་། ང་ལ་བསམ་བྱ་མེད་པར་ཁོའི་བྱིས་པ་ཞིག་གི་སྐྲ་ལོ་དང་འདྲ་བའི་འཇམ་མཉེན་གྱི་
སྐྲ་སེར་དེར་བྱིལ་བྱིལ་གཏོང་བ་ལས། ཚིག་འབྲུ་གཅིག་ཀྱང་ངག་ནས་འབྱིན་མ་ཐུབ། ཁོ་
ངའི་ལག་པར་དམ་དུ་འཇུས་ཤིང་དྲོ་འཇམ་ཞིག་གི་ཞོར་ལ་སྙིང་རྩ་འདར་བཞིན་
པ་ངས་གློ་བུར་དུ་ཁོས་ང་ལ་ཕུར་ཚུགས་སུ་བལྟས་འདུག་པ་མཐོང་།
སྨན་པ་ལགས། ཁྱོད་ཀྱིས་ང་ལ་སྐད་ཆ་དྲང་མོར་ཤོད་དང་། མོས་རང་སྲོག་
བཅད་པ་ཡིན་ནམ།” ཧ་ལམ་ངུ་ངག་འབྱིན་པ་ལྟར་དྲིས།
ངས་ལན་དུ ‘མ་རེད’ ཅེས་བཤད།
དེ་ཡིན་ན་མི་གཞན་པས་ངའི་ནང་དོན་ནི་མི་གཞན་ཞིག་གིས་མོ་ལ་
གནོད་བསྐྱལ་ནས་ཤི་སོང་བ་ཡིན་ནམ།
ངས་ཡང ‘མ་རེད།’ ངའི་མགྲིན་པ་འགག་ཉེན་ཆེ་ནའང་། ངས་ཁོ་ལ་སྐད་ཅོར་
ཆེན་པོས ‘མོར་གནག་མཁན་ནི་ང་ཡིན། ད་རུང་ཁྱོད། འུ་གཉིས་ཀ དེ་མ་གཏོགས་མོའི་
སྣང་མཐོ་དང་ཨུ་ཚུགས་ཡིན’ ཞེས་བཤད་འདོད་མོད། འོན་ཀྱང་ངས་དེ་ལྟར་མ་བཤད་
པར། ‘མ་རེད། སུའི་སྐྱོན་ཡང་མིན། རྐྱེན་ངན་བར་ཆད་རེད་ཅེས་ཡང་བསྐྱར་ཐེངས
གཅིག་བཤད།
ངས་ཡིད་ཆེས་བྱེད་ཐབས་མེད། ངས་དོན་དག་འདིར་ཇི་ལྟར་ཡིད་ཆེས་བྱེད་དམ།
ཁོས་སྐད་ཆ་ལྡབ་ལྡིབ་ཅིག་གིས། ‘སྔ་ཉིན་མོ་ད་དུང་བྲོ་ཚོགས་ལ་ཞུགས་པ་དང་། གདོང་
ཡོངས་འཛུམ་གྱིས་ཁེངས་བཞིན་ང་ལ་ཁ་གྲགས་བྱུང་། འདི་ལྟ་བུའི་དོན་དག་ཅིག་ཅི་ལྟར་
བྱུང་སོང་ངམ། ངའི་རྣར་མི་འགྲོ།’
“ངས་ཁོ་ལ་རྫུན་གཏམ་རིང་པོ་ཞིག་བསྒྲིགས་པ་དང་། ཁོའི་མདུན་དུའང་གསང་
བ་དེ་ཕྱིར་མ་བརྟོལ། ཕྱིས་ཀྱི་ཉིན་འདི་འགའི་རིང་། ངེད་གཉིས་ནི་སྤུན་ཟླ་ཞིག་དང་
མཚུངས་པར་མཉམ་དུ་སེམས་གཏམ་གླེང་། ངེད་གཉིས་སེམས་པ་སྦྲེལ་བར་བྱེད་པའི་ཞེ་
བརྩེ་ཞིག་ལ་བྱིང་འདུག་ནའང་། ཕན་ཚུན་བར་འདིའི་རིགས་ཀྱི་འདང་བརྩེ་མི་བརྗོད་
པ་རེད། འོན་ཀྱང་ངེད་གཉིས་ཀྱིས་སོ་སོའི་ཚེ་སྲོག་བུད་མེད་དེ་དང་སྦྲེལ་ཡོད་པ་ཚོར་
ཐུབ་མཚམས་ལམ་རེར་སྐད་ཆ་དེ་ངག་སྒོར་སླེབས་ཡོང་ན་ཡང་བཙན་གྱིས་མ་ཁར་
སོ་བཏབ་སྟེ་བཟོད་བསྲན་བྱས་པ་ཡིན། ཁོས་ད་བར་དུ་བུད་མེད་འདི་ལ་ཁོའི་ཕྲུག་གུ་
ཆགས་འདུག་པ་ཤེས་མེད་མོས་ང་ལ་ཕྲུག་གུ་དེ་མར་འདེད་པའི་རེ་བ་བཏོན། མཇུག་
མཐར་མོ་དང་ཕྲུག་གུ་གཉིས་ཀ་འཆི་བའི་གཡང་གཟར་དུ་ལྷུང་། ཡིན་ན་ཡང་ང་རང་ཁོའི་
སྡོད་སར་ཉིན་ཁ་ཤས་སྦས་སྐོང་བྱེད་རིང་། ང་ཚོས་མོ་གླེང་རྒྱུ་མཚན་ནི་ངས་ད་
ཅི་ཁྱེད་ལ་བཤད་རྒྱུ་བརྗེད་སོང་བ་རེད། གཞན་པས་ང་རང་རྩད་གཅོད་ཀྱིན་འདུག
མོའི་ཁྱོ་ག་ཕྱིར་སླེབས་དུས་པུར་སྒམ་གྱི་ཁ་གཏན་ཟིན་ ཁོ་མཇུག་འབྲས་བརྟག་
བཤེར་ལ་ཡིད་ཆེས་མ་འདོད་མི་རྣམས་ཀྱིས་གཏམ་གླེང་འདྲ་མིན་སྣ་ཚོགས་བྱེད་
བཞིན་འདུག མོའི་ཁྱོ་གས་མི་མངགས་ནས་ང་འཚོལ་བ་དང་། ང་རང་ཁོ་ལ་ཐུག་ཏུ་ཤོག་
ཟེར། ངས་བསྲོན་ཐབས་བྲལ། མོས་སྐྱེས་པ་འདིའི་གམ་དུ་མནར་གཅོད་མང་པོ་མྱངས་
པ་རེད། ང་གཞའ་ནས་ཉིན་ཞག་བརྒྱད་ལ་སྒོ་ཕྱིར་རྐང་པ་མ་སྤོས། ངེད་གཉིས་ཁོའི་
སྡོད་གནས་དང་ཁ་མ་བྲལ། མོའི་དགའ་རོགས་ཀྱིས་ངའི་དངོས་མིང་སོགས་བརྗེས་ནས་
འཁོར་གྲུ་སྟེང་ང་ལ་འདུག་གནས་ཤིག་བཙལ་ཏེ། ང་རང་འབྲོར་བཅུག མཚན་གུང་
ང་རང་རྐུན་མ་ཞིག་དང་འདྲ་བར་པང་གཅལ་དུ་ཕྱིན། མི་གཞན་ལ་རང་ཉིད་ངོ་ཤེས་སུ་མི་
འཇུག་པའི་ཆེད་དུ་ངས་རང་གི་ཁང་བ་དང་བཅས་པའི་ཡོད་ཚད་གཡུགས་དེ་
རུ་ངའི་ལོ་ངོ་བདུན་གྱི་ཞིབ་འཇུག་གི་གྲུབ་འབྲས་དང་རྒྱུ་ནོར་ཡོད། ངའི་ཁྱིམ་གྱི་རྒྱུ་ནོར་
ཡོད་ཚད་དེ་རུ་བསྐྱུར་ཡོད་ལ་སུས་འཁྱེར་འདོད་ན་ཁྱེར་ཚོག ངས་གནང་བ་མ་
ཞུས་པར་ལས་གནས་ནས་རང་དགར་བྲལ་སྟབས། སྲིད་གཞུང་རིམ་པའི་སྐུ་ཞབས་རྣམ་
པས་ངའི་མིང་སྔ་མོ་ནས་ཕྱིར་འབུད་བྱས་ཀྱང་སྲིད། ང་ཁང་བ་དེ་དང་གྲོང་ཁྱེར་འདིར་
འཚོ་ཐབས་བྲལ་འཇིག་རྟེན་འདིའི་སྟེང་གི་ཡོད་ཚད་ཀྱིས་ང་ལ་མོ་ཕྱིར་དྲན་བྱེད་དུ་
འཇུག ང་ནམ་ཕྱེད་ཙམ་དུ་རྐུན་མ་ཞིག་དང་འདྲ་བར་བྲོས་བྱོལ་བྱས་པ་ཡིན། ང་
རང་མོར་གཡོལ་ནས་ཡོད་ཚད་བརྗེད་ན་འདོད།
“ཡིན་ན་ཡང་ང་རང་ནམ་ཕྱེད་དུ་འཁོར་གྲུ་འདིའི་སྟེང་ནས་ངའི་
གྲོགས་པོས་ང་ལ་འདུག་རོགས་བྱས་ནས་སྐབས་འདིར་སྐབས་འདིར་ཁོ་ཚོས་
ལྗིད་འདེགས་འཕྲུལ་ཆས་བཀོལ་ནས་དངོས་པོ་ཞིག་ཡར་ལེན་བཞིན་འདུག ཕྱོགས་
བཞི་མ་ལུས་སྨག་གིས་བཏུམས་པ་མོའི་པུར་སྒམ་ཁྱོད་ཀྱིས་ཉོན་དང་།
མོའི་པུར་སྒམ་རེད། ངས་སྔོན་ཆད་མོའི་རྗེས་བསྙེགས་པ་ནང་བཞིན་མོས་ཀྱང་ཐད་
ཀར་ངའི་རྗེས་བསྙེགས་ནས་འདིར་སླེབས་འདུག ང་མི་ཆ་མེད་ཅིག་ལ་བརྫུས་ནས་དེའི་
འགྲམ་དུ་མི་ལངས་པ་ཅི། རྒྱུ་མཚན་མོའི་ཁྱོ་ག་ཡང་གྲུ་འདིའི་ཐོག་ཏུ་བུད་དེ་མོའི་
པུར་སྒམ་དབྱིན་ཇི་ལ་སྐྱེལ་བར་འགྲོ་བཞིན་ཡོད། དབྱིན་ཇིར་སླེབས་ཚེ་ཁོས་པུར་
སྒམ་གྱི་ཁ་ཕྱེ་ཞིང་མི་བོས་ནས་བེམ་པོར་བརྟག་དཔྱད་བྱེད་ཀྱང་སྲིད་ཁོས་ཡང་མོ་
འཕྲོག་སོང་བ་དང་། རང་ལ་དབང་བར་བྱེད་ང་ཚོ་ལ་དབང་མི་སྲིད་ང་ཚོ་
ངེད་གཉིས་ལ་ཡིན་ཡང་ང་ད་དུང་འདི་རུ་མོ་དང་མཉམ་དུ་མཇུག་མཐའི་བར་
དུ་འགྲོ་སྲིད། ཁོས་དུས་གཏན་དུ་ཤེས་མི་སྲིད་ལ་ཤེས་སུ་འཇུག་ཀྱང་མི་རུང་། ངས་མོའི
གསང་བ་ལ་སྲུང་སྐྱོབ་བྱས་ཏེ། གསང་བ་བརྟོལ་འདོད་མཐའ་དག་བཀག་འགོག་བྱེད་ལ་མི་
ངན་འདི་ཡང་བཤད་མ་དགོས་པ་རེད། མི་ངན་འདི་ལ་སྐྲག་སྟེ་མོས་འཆི་ལམ་སྙེག་པ་རེད།
ཁོས་ཅི་ཡང་ཤེས་མི་སྲིད། མོའི་གསང་བ་ང་གཅིག་པུར་དབང་ཡོད་ཚད་ང་གཅིག་
པུར་དབང་།
“ད་ལྟ་ཁྱོད་ཀྱིས་རྟོགས་ལོས་ཡོད། ངས་ཅིའི་ཕྱིར་འཁོར་གྲུ་ཐོག་གི་མི་དང་། ཁོ་
ཚོའི་འདོད་གཏམ་སྣ་ཚོགས་ཀྱི་དགོད་སྒྲ་ཐོས་མི་རུང་བ་ཤེས་ལོས་ཡོད། རྒྱུ་མཚན་ནི་པང་
གཅལ་འོག་ཚོང་ཟོང་མཛོད་ཁང་གི་ཇ་ལོ་དང་པ་ཞི་ཡི་སྟར་ཀའི་གསེབ་ཏུ་མོའི་པུར་སྒམ་
བཞག་ཡོད། ང་དེར་འགྲོ་མི་ཐུབ། མཛོད་ཁང་ཞབས་མའི་སྒོར་ཟྭ་བརྒྱབ་ཡོད། ཡིན་ན་
ཡང་ང་ལ་དུས་དང་རྣམ་པ་ཀུན་ཏུ་མོས་དེ་རུ་ཧྭ་འར་ཙིའི་ཞབས་བྲོ་འཁྲབ་པའི་ཚོར་
བ་ཞིག་སྦྱིན་འོང་ངའི་དྲན་ཚུལ་འདི་བསམ་ཡན་ལ་ཕྱོགས་ཐལ་སོང་བ་འདྲ།
རྒྱ་མཚོའི་རྦ་རླབས་ལང་ལོང་འཕྱུར་ཞིང་། གཤིན་པོ་ཁྲི་སྟོང་མང་པོ་ཆུ་ཞབས་སུ་དྲངས། ང་
ཚོའི་རྐང་པ་བཞག་སའི་གཏིང་འོག་ཏུ་ཡང་གཤིན་པོ་རེ་རུལ་བར་གྱུར་པས་བཟོད་
དཀའ་གལ་ཏེ་མི་རྣམས་ཀྱིས་འདི་རུ་གདོང་འབག་རྫུན་མ་བཀབ་སྟེ་བྲོ་ཚོགས་བསྡུས་
ཤིང་། འདོད་སྲེད་དང་ཆགས་སྤྱོད་ཀྱི་དགོད་སྒྲ་ལྷིང་ངེར་སྒྲོག་པ། ངས་བསྲོན་ཐབས་བྲལ།
འདས་པོ་འདིས་ང་ལ་ཅི་ཞིག་བསྒྲུབ་ཏུ་འཇུག་པ་ངས་རྟོགས་ཡོད། ངས་དོན་དག་ད་
དུང་ཚར་མེད་དེའི་བར་དུ་མོའི་གསང་བ་སྐྱོབ་ཐབས་མེད་མོས་ད་དུང་ང་རང་
གུ་ཡངས་ལ་བཏང་མེད།”
འཁོར་གྲུའི་བར་སྐེད་ནས་རྡོག་སྒྲ་ཉར་ཉོར་ཞིག་གྲགས་འོང་བ་དང་། ཆུ་བ་རྣམས་
ཀྱིས་གྲུའི་པང་གཅལ་ལ་གཙང་སྦྲ་བྱེད་མགོ་བརྩམས། ཁོ་ལ་གློ་བུར་དུ་བསམ་ཡུལ་ལས་
འདས་པའི་འཇབ་རྒོལ་ཞིག་ཐེབས་པ་ལྟར་དངངས་འཚབ་སྐྱེས། ཁོའི་སྐྲག་སྣང་གིས་
ཁེངས་པའི་གདོང་ལ་ཅི་བྱ་གཏོལ་མེད་ཀྱི་ཉམས་ཤིག་ཤར། ཁོ་ཡར་ལངས་ཏེ་ཁ་ནས་ལྡབ་
ལྡིབ་ངང་། ‘ང་འགྲོ་རྒྱུ་ཡིན་ང་འགྲོ་རྒྱུ་ཡིན’ ཟེར།
ཁོའི་ཚུགས་ཀ་དེ་རིག་ན་དངོས་གནས་སེམས་ན་སྤྱད་ཅིག་རེད། ཁོའི་ཧོན་ཐོར་བའི་
མིག་མདངས་དང་ཅུང་ཟད་སྐྲངས་ཡོད་པའི་མིག་ལྕིབས་ལ་བལྟས་ན། ཆང་འཐུང་བ་དང་
མིག་ཆུ་བཞུར་བ་གང་ཡིན་མི་གསལ་མོད། མིག་གཉིས་དམར་པོར་གྱུར་འདུག ཁོ་ངས་
ཁོ་ལ་སེམས་ཁུར་བྱེད་པར་གཡོལ་གྱིན་འདུག ཁོའི་རྐེད་པ་སྒུར་སྒུར་བྱེད་པའི་ཉམས་
ལས་ངས་ཁོ་རང་ངོ་གནོང་བཞིན་པ་ཚོར་ཐུབ། ཁོས་སེམས་ཀྱི་གསང་བ་མཐའ་དག་ང་
དང་། སྨག་ནག་པའི་མཚན་མོ་འདི་ལ་ཤོར་དུ་བཅུག་པས། ངས་རང་དབང་མེད་པར།
“ང་དེ་རིང་ཕྱི་དྲོར་ཁྱོད་ཀྱི་གྲུ་ཁང་དུ་ཁྱོད་ལ་འཚམས་འདྲིར་ཡོང་ནའང་ཐང་། ཨེ་
ཆོག” ཅེས་ངག་ལས་ཤོར་སོང་།
ཁོས་ང་ལ་ཕུར་ཚུགས་སུ་བལྟས་ཏེ། ཁའི་གྲུ་གར་ཟུར་ཟ་དང་འཕྱ་སྨོད། ཅི་མི་སྙམ་
པའི་འཛུམ་གཉེར་ཞིག་བསྡུས་ཏེ།
“ ཨ་ཧ་ཁྱོད་ཀྱི་ངོ་མཚར་བའི་གཞན་ཕན་གྱི་འོས་འགན་དེ་ཨ་ཧ་
ཁྱོད་ཀྱིས་ལེགས་བཤད་འདིས་ང་ལ་སྐུལ་ལྕག་བཏང་ནས་ཚར་རྒྱུ་ཞིག་མི་འདུག ཡིན་
ཡང་སྐུ་ཞབས་ཁྱོད་ལ་བཀའ་དྲིན་ཆེ། ངས་བཀའ་དྲིན་ཞུ་བ་ལས་ཁས་ལེན་བྱ་མི་སྲིད།
ཁྱོད་ཀྱིས་ངས་རང་གི་དོན་ལྔ་སྣོད་དྲུག་ནས་གློ་རྒྱུ་མའི་བར་གྱི་གསང་བ་མཐའ་དག་བྲུས་
ནས་ཁྱོད་ཀྱི་མདུན་དུ་བཞག་ན། སྐབས་དེར་ངའི་སེམས་བདེ་ལ་བབས་འགྲོ་མ་འདོད།
སུས་ཀྱང་ངའི་ཆག་གྲུམ་ཤོར་བའི་མི་ཚེ་འདི་བསྐྱར་སྒྲིག་བྱས་ནས་འཐུས་ཚང་དུ་གཏོང་
མི་ཐུབ། ངས་དོན་མེད་དུ་བཀུར་འོས་པའི་ཧོ་ལན་སྲིད་གཞུང་ལ་ཞབས་ཞུ་ཐེངས་ཤིག་
བྱས་པར་མ་ཟད་ལས་འཁྱུར་ངལ་གསོའི་དངུལ་ཡང་མེད་པར་བཏང་། ང་ཕྱིར་ཡོབ་
གླིང་དུ་སོང་ན་ཡང་གཞན་གྱི་སྙིང་རྗེའི་གནས་སུ་འགྱུར་ཞིང་། པུར་སྒམ་གྱི་ལྟག་རྒྱབ་
ཏུ་ངུ་ཤུམ་བྱེད་མཁན་གྱི་ཁྱི་ངན་ཞིག་ལས་གཞན་ཅི་མ་ལེའི་སྨྱོ་ནད་ཕོག་ཡོད་པའི
མི་ཡིས་དུས་ཡུན་རིང་བོར་ཉེས་ཆད་ཁུར་མི་ཐུབ། མཐའ་མར་སར་འགྱེལ་ནས་ཤི་འགྲོ་
བ་ཡིན། ངས་བསམ་ན་ང་ཡང་མི་འགྱངས་པར་ཚད་དེ་ལ་བསླེབ་ཉེན་འདུག”ག་ལ་
ཕོད། སྐུ་ཞབས་ལགས། ཁྱོད་ཀྱིས་རྣམ་དག་གིས་འཚམས་འདྲི་བྱས་པར་ངས་བཀའ་དྲིན་
ཞུ། གྲུ་ཁང་དུ་ང་ལ་རང་ཉིད་ཀྱི་ཟླ་བོ་ཝེ་ཧྲི་ཅི་ལོ་ཆང་དེམ་བེ་འགས་སྐབས་འགར་
ང་ལ་སེམས་གསོ་གཏོང“ད་དུང་སྔོན་ཆད་ཀྱི་གྲོགས་རྒན་པ་སྟེ། ཟོལ་མེད་ཀྱི་པོ་ལང་
ཉིང་དཀྲུམ་མདའ་ཡོད། ཡིད་སྐྱོ་བ་ཞིག་ལ་ངས་དུས་ཐོག་ཏུ་དེ་བཙལ་ནས་རོགས་བྱེད་དུ་
འཇུག་མ་ཐུབ་མཐར་གཏུག་ནས་བཤད་ན། དེས་རོགས་བྱས་པ་ཡིན་ན་སྟོང་བཤད་
ཡོད་ཚད་ལས་འབྲས་བུ་ཡོད་ཁོ་ཐག་ཡིན། ཁྱོད་ཀྱིས་དོན་མེད་ཀྱི་སེམས་ཚེགས་མ་
བྱེད་ལགས་མི་ཞིག་ལ་ཐོབ་ཐང་ཉག་ཅིག་ཡོད་པ་ནི། ཇི་ལྟར་ཤི་འདོད་ན་དེ་ལྟར་ཤི་
བ་དེ་མིན་ནམ། དེ་དང་མཉམ་དུ་མི་གཞན་གྱི་རོགས་རམ་གྱི་གནོད་རྐྱེན་མི་ཐེབས་པ་
དེ་ཡིན།”
ཁོས་ཡང་འཕྱ་སྨོད་ཀྱི་ཉམས་དང་བཅས་ཏེ་འགྲན་སློང་འདོད་པའི་མིག་མདངས་
ཤིག་བསྟན་བྱུང་མོད། འོན་ཀྱང་ངས་འདི་ནི་ཁོ་རང་ཞེ་གནོང་བ་འབའ་ཞིག་ལས་ཅི་ཡང་
མ་ཚོར། དེ་ནས་ཁོས་ཕྲག་པ་གུག་གུག་ཙམ་བྱས་ཏེ་འཚམས་འདྲི་ཙམ་ཡང་མི་བྱེད་པར་
ཁ་ཕྱིར་འཁོར་ནས་གོམ་པ་གསེག་ཏུ་སྤས་ཏེ། ཉི་འོད་ཀྱིས་ཁེབས་པའི་གྲུ་གཅལ་བརྒྱུད་
ནས་གྲུ་གཞོངས་སུ་འཁྱར་འཁྱོར་ངང་བུད་སོང་། དུས་དེ་ནས་བཟུང་། ངས་ཁོ་རང་མཐོང་
མ་མྱོང་། ཉིན་དེ་དང་ཕྱི་ཉིན་གྱི་དགོང་མོར་ང་སྔར་བཞིན་སྔོན་གྱི་གནས་དེར་ཡོང་ནས་ཁོ་
རང་བཙལ་བ་ཡིན་མོད། ངལ་བ་ཙམ་ལས་འབྲས་བུ་མ་སྨིན། ཁོ་རང་གར་སོང་ཆ་མེད་དུ་
གྱུར་པ་དང་གལ་ཏེ་ཡུལ་སྐོར་པ་གཞན་ཞིག་གིས་ངའི་མཉམ་འཇོག་སའི་ཁ་ཕྱོགས་བསྒྱུར་
བ་མིན་ན། ངས་འདི་ཉིད་རྨི་ལམ་ཞིག་རྨིས་པར་འཁྲུལ་འགྲོ་ཞིང་མིག་འཕྲུལ་ཞིག་བྱུང་
སོང་སྙམ་སྲིད། མི་དེའི་དཔུང་བར་རས་ནག་པོ་ཞིག་དཀྲིས་འདུག་ལ། ཁོ་རང་ཧོ་ལན་གྱི
ཚོང་དཔོན་ཞིག་རེད། ཁོས་ང་ལ་བཤད་རྒྱུར། ཁོ་རང་གི་ཆུང་མ་ཚ་ཁུལ་ནད་ཀྱིས་འདས་
ནས་དུས་ཐུང་ངུ་ལས་ཕྱིན་མེད་ཟེར། བལྟས་ཚོད་ཀྱིས་ཁོའི་གདོང་ཡོངས་ལ་གཟབ་ནན་
གྱི་ཉམས་དང་བཅས་ཏེ་སྡུག་བསྔལ་གྱིས་ཁེངས་ནས་མི་གཞན་དག་ལ་གཡོལ་ཅི་ཐུབ་བྱས་
ཏེ་ངེས་མེད་དུ་འགྲོ་བཞིན་འདུག འདི་ལྟར་ངས་ཁོ་རང་གི་བློའི་ཟབ་ས་དེ་ཉིད་རྟོགས་
སོང་བར་བསམ་ན། རང་ཉིད་ལའང་ལྐོག་གྱུར་གྱི་ཞེ་གནོང་བའི་ཚོར་བ་ཞིག་སྐྱེས་ཡོང་།
ཁོ་རང་ངའི་གམ་དུ་བགྲོད་ཐེངས་རེར། ངས་ཅི་ནུས་ཀྱིས་གཡོལ་ཐབས་བྱས་པ་ཡིན། རྒྱུ་
མཚན་ནི་ངས་ཁོ་རང་གི་ལས་དབང་ལ་རྒྱུས་ལོན་ཁོ་ལས་ལྷག་པ་ཞིག་བྱས་ཡོད་པ་ཁོ་ལ་
ཤེས་སུ་མི་འཇུག་པའི་ཆེད་དུ་ཡིན།
དེའི་རྗེས་ནས། ནཱ་པུའུ་ལི་སི་གྲུ་ཁར་བྱུང་བའི་ཡ་མཚན་ཅན་གྱི་ཆག་སྒོ་དེའི་བྱུང་
རྐྱེན་ནི། མི་ཆ་མེད་དེས་ཞིབ་བརྗོད་བྱས་པའི་གཏམ་རྒྱུད་དུ་རྙེད་ཐུབ་པར་བསམས། ཉིན་
དེའི་དགོང་མོར། མི་ཕལ་ཆེ་བ་གྲུ་ལས་བབས་ཏེ་མཚོ་འགྲམ་དུ་སོང་བ་དང་། ང་རང་གླུ་
གར་ཁང་དུ་སོང་ནས་གླུ་གར་ལ་བལྟས་ཤིང་དེར་མཐུད་ནས་ཡང་རོ་མའི་ལམ་ཆེན་གྱི་ཇ་
ཁང་ཞིག་ཏུ་རེ་ཞིག་བསྡད་པ་ཡིན། ང་ཚོ་གྲུ་ཆུང་ཞིག་ཏུ་བསྡད་དེ་གྲུ་གཟིངས་ཕྱོགས་སུ་
བསྐྱོད་སྐབས། ངས་ཞིབ་ཏུ་བལྟས་ཙ་ན། གྲུ་ཆུང་འགའ་ཞིག་གི་སྟེང་དུ་མི་རྣམས་ཀྱིས་མེ་
སྦར་བ་དང་གློག་ཞུ་བསྒྲོན་ནས་དངོས་པོ་ཞིག་འཚོལ་གྱིན་པ་འདྲ། ནག་ཐོམ་མེར་འདུག་
པའི་གྲུ་སྟེང་དུ་དབྱི་ཐ་ལའི་ཉེན་རྟོག་པ་དང་སྲུང་དམག་རྣམས་ཕར་འགྲོ་ཚུར་འོང་བྱེད་
པའི་རྣམ་པའང་མཚར་བོ་ཞིག་འདུག ངས་གྲུ་བ་ཞིག་ལ་དོན་དག་ཅི་བྱུང་བ་དྲིས་མོད།
ཁོ་ང་ལ་གཡོལ་ནས་ལན་བཏབ་མ་བྱུང་། སྐབས་དེར་ངས་གོང་རིམ་ནས་ཁོ་ཚོར་གསང་
རྒྱ་བྱ་དགོས་པའི་བཀའ་ཕབ་ཡོད་པ་རྟོགས་སོང་། ཉིན་གཉིས་པ་སླེབས་རྗེས། མཚོ་གྲུ་
དག་སྔར་ལྟར་བསྡད་ཡོད་ཅིང་། ཆག་སྒོ་ཞིག་བྱུང་བའི་ཤུལ་རྗེས་ཙམ་ཡང་མཐོང་རྒྱུ་མི་
འདུག་ལ། ད་དུང་རི་ནཱ་ཡའི་ཕྱོགས་སུ་མུ་མཐུད་དུ་མདུན་སྐྱོད་བྱེད་བཞིན་ཡོད། སྐབས་
དེར་གྲུ་སྟེང་དུ་གནས་ཚུལ་གང་ཡང་རྒྱུས་ལོན་བྱེད་མི་ཐུབ། དེའི་རྗེས་ནས་ངས་དབྱི་ཐ་
ལིའི་ཚགས་པར་ཞིག་གི་ཐོག་ནས་ད་གཟོད་སྐབས་དེར་ནཱ་པུའུ་ལི་སི་གྲུ་ཁར་བྱུང་བའི་
མི་ལེགས་པའི་དོན་རྐྱེན་དེའི་གནས་ཚུལ་ཤེས་ཤིང་དེ་ལ་འཆར་ཡན་རིང་ལུགས་ཀྱི་དྲི་
མ་འགོས་ཡོད་པའང་སྨོས་མེད་རེད། གསར་འགོད་པས་བཤད་པ་ལྟར་ན། འཁོར་གྲུའི་
སྟེང་གི་འགྲུལ་བ་དག་མི་དཀྲོགས་པའི་ཆེད་དུ་ནམ་གུང་ཁུ་སིམ་པའི་དུས་སུ། ཧོ་ལན་མི་
སེར་སྤེལ་ཡུལ་གྱི་མཐོ་རིམ་ལྕམ་མོ་ཞིག་གི་པུར་སྒམ་དེ་མོའི་ཁྱོ་ག་དང་མི་རྣམས་ཀྱིས་
ཐག་སྐས་བརྒྱུད་དེ་འཁོར་གྲུའི་སྟེང་ནས་གྲུ་ཆུང་སྟེང་དུ་དབོར་བའི་སྐབས་སུ་གྲུ་གཅལ་
གྱི་མཐོ་ས་ནས་དངོས་པོ་ཞིག་མར་འགྲིལ་ཡོང་ནས་པུར་སྒམ་མར་དཔྱངས་བཞིན་པའི་
གདུང་འཁུར་བ་དང་ཁྱོ་ག་གཉིས་མཉམ་དུ་མཚོ་ནང་དུ་ལྷུང་སོང་ཟེར། ཡང་ཚགས་པར་
ཞིག་ལས་བཤད་རྒྱུར། སྨྱོན་པ་ཞིག་སྐས་སྟེང་ནས་འགྱེལ་ཏེ་མར་ཐག་སྐས་སུ་ལྷུང་བ་
རེད་ཟེར། ཡང་ཚགས་པར་གཞན་ཞིག་ལས་ཟོལ་བཅོས་ཀྱིས་བཤད་པ་ལྟར་ན། ཐག་སྐས་
ཀྱི་ཐེག་ཚད་ལས་བརྒལ་ནས་རང་འགུལ་གྱིས་ཆད་པ་རེད་ཟེར། གང་ལྟར་འཁོར་གྲུ་སྤྱི་
གཉེར་ཁང་གིས་བྱེད་ཐབས་སྣ་ཚོགས་སྤྱད་ནས་གནས་ཚུལ་དངོས་མ་སྦ་གསང་བྱེད་ཀྱིན་
འདུག མི་རྣམས་ཀྱིས་ཤེད་ཤུགས་ཡོད་ཚད་བཏོན་ཏེ་གྲུ་ཆུང་སྟེང་ནས་གདུང་འཁུར་བ་
དང་ཤི་བོའི་ཁྱོ་ག་གཉིས་སྐྱོབ་གྲབས་བྱས་ཀྱང་རོ་སྒམ་དང་བཅས་པ་མཚོ་གཏིང་དུ་བྱིང་
ནས་ལེན་ཐབས་མ་བྱུང་། དེ་དང་མཉམ་དུ་ཆ་འཕྲིན་གཞན་ཞིག་གིས་ཀྱང་ཉུང་ཙམ་གླེང་
ཡོད་དེ། ལོ་ན་བཞི་བཅུ་ཡས་མས་ཀྱི་སྐྱེས་པ་ཞིག་གི་བེམ་པོ་གྲུ་ཁ་ན་གཡེང་འདུག་ཟེར།
འདི་ནི་མང་ཚོགས་ལ་མཚོན་ནས་བཤད་ན་འཆར་ཡན་རིང་ལུགས་ཀྱི་རྟོག་བཏགས་
འདྲེས་པའི་གསར་འགྱུར་ལས་བཤད་པའི་དོན་རྐྱེན་ངན་པ་དེ་དང་འབྲེལ་བ་གཏན་ནས་
མེད་པ་འདྲ། ཡིན་ནའང་ངས་ད་སོ་མར་གསར་འགྱུར་ཐུང་ངུ་འདི་བཀླགས་པར་ངའི་
ཉམས་སྣང་ཞིག་ལ་ཚགས་པར་འདི་བརྟོལ་བའི་ཕ་རོལ་ན་ཟླ་བ་ལྟར་དཀར་ཞིང་སྐྱ་མདོག་
གིས་ཁེངས་པའི་ངོ་གདོང་ཞིག་གིས་འོད་ལམ་ལམ་འཕྲོ་བའི་ཤེལ་མིག་གཉིས་ཀྱི་བར་
ནས་དོགས་སྣང་གིས་ཁེངས་པའི་སྒོ་ནས་ང་ལ་ཧུ་རེར་བལྟས་འདུག་པ་ཚོར།

མི་སེམས་བསྲེག་པའི་གསང་བ་མེ་འབར།
རོགས་པ།

མེ་འཁོར་གྱིས་དུང་སྒྲ་རྣར་འཛེར་བ་ཞིག་སྒྲོག་བཞིན་སི་མུའུ་ལིན་དུ་ཐོན། ནག་
རོག་རོག་གི་འཁོར་སྒྲོམ་དེ་རི་མགོའི་དངུལ་མདོག་གི་འོད་སྣང་ཁྲོད་དུས་ཚོད་སྐར་མ་
གང་ཙམ་ལ་བསྡད་པར། གོན་པ་མི་འདྲ་བའི་འགྲུལ་བ་འགའ་ཞིག་མེ་འཁོར་ནས་ཕྱིར་
ཐོན་པ་དང་། ཡང་འགྲུལ་བ་སྐོར་གཞན་ཞིག་ནང་དུ་བུད། ཚིག་པ་ཟ་བའི་མིའི་འབོད་སྒྲ་
གང་སར་ཁྱབ་པ་དང་། དེར་མཐུད་ནས་འགག་ལ་ཉེ་བའི་མེ་འཁོར་གྱི་དུང་སྒྲ་ཡང་བསྐྱར་
གྲགས་བྱུང་། འཁོར་སྒྲོམ་གྱིས་མདོག་ནག་པའི་ལྕགས་ཐག་གིས་སྦྲེལ་པའི་ཨོང་སྒམ་དྲུད་
ནས་དོང་ལམ་དུ་འཛུལ་མ་ཐག ཡང་བསྐྱར་ཕྱོགས་བཞིའི་ཡུལ་ལྗོངས་ཀྱི་མཐོང་ལམ་
ཡངས་པོར་ཕྱེ། ལྷིང་འཇགས་དང་ཞི་འཇམ། མཛེས་སྡུག་ཡིད་དུ་འོང་བའི་མུ་འབྲེལ་རི་
ཤོད་བརླན་གཤེར་ལྡན་པའི་རི་རླུང་གིས་གཙང་མར་ཕྱགས་ཡོད།
གསར་དུ་ཡོང་བའི་འགྲུལ་བ་ཚོའི་གྲས་སུ་གསར་བུ་ལོ་ཆུང་ཞིག་ཡོད་པར། གོན་པ་
གྲ་དག་ཅིང་གོམ་སྟབས་ལ་རང་བཞིན་གྱིས་ལྡེམ་ཤུགས་མངའ་བ། ཀུན་གྱི་མིག་དབང་
འཕྲོག་པ། མིར་བག་ཆགས་ཟབ་མོ་ཞིག་འཇོག་པར་བྱེད། ཁོ་བྲེལ་མྱུར་སྒོས་འགྲུལ་བ་
གཞན་དག་གི་སྔུན་ལ་བུད་དེ། ཤིང་རྟ་ཞིག་ལ་བསྡད་ནས་ཐད་ཀར་ཟ་ཁང་གི་ཕྱོགས་སུ་
དམིགས། རྟ་ཕོ་དལ་གྱིས་མཐོ་རུ་ཕྱིན་པའི་གཞུང་ལམ་སྟེང་བྲེལ་འཚུབ་མེད་པར་འདུར་
རྒྱུག་བྱེད། མཁའ་དབུགས་ཁྲོད་དཔྱིད་ཀའི་དྲི་ངད་ཅིག་ལྡང་ཞིང་། མཁའ་ངོས་སུ་དབྱར་
ཟླ་ལྔ་པ་དང་དྲུག་པར་མ་གཏོགས་མཐོང་མི་ཐུབ་པའི་སྤྲིན་དཀར་གྱི་དུམ་བུ་གཡོ་ཞིང་
ལྡང་བ། ན་གཞོན་པྲ་ཚག་འགའ་རེ་རྩེད་འཇོར་རོལ་བ་དང་མཚུངས། སྔོ་ཞིང་དྭངས་པའི་
དབྱིངས་རིམ་དུ། འགའ་རེ་གློ་བུར་དུ་རི་མཐོན་པོའི་གསེབ་ཏུ་ཡིབ་ཅིང་། འགའ་རེས་
ཕན་ཚུན་བདས་ཤིང་འཁྱུད་ཀྱིན་རང་དགར་རྒྱུ། ཅུང་ཙམ་གྱིས་རས་ཡུག་གཅིག་ཐུམ་
པོར་བསྡུས་ཤིང་། ཅང་མ་འགོར་བར་ཡང་རེ་རེ་བཞིན་ཤར་མོར་གཤགས་ཏེ་རི་བོ་དུ་མར་
དབུ་ཞྭ་དཀར་པོ་རེ་བསྐོན། རི་རླུང་གིས་ངར་ཤུགས་སྦྲུམ་སྟེ་གྱོང་རིད་དུ་སོང་ཞིང་ཆར་
བས་བརླན་པའི་ཤིང་སྡོང་བར་མེད་དུ་གཡོ་སྒུལ་བཏང་བས་ཧྲག་ཧྲག་གི་སྒྲ་གྲག ཆུའི་
ཐིགས་པ་ཁྲི་སྟོང་མང་པོ་ཕྱོགས་བཞིར་སྟོར་བ་དེ་མེ་སྟག་འཕྱུར་བ་དང་ཀུན་ནས་མཚུངས་
སོ། །སྐབས་རེར་རི་ཚོགས་ཀྱི་ཁྲོད་ནས་གྲང་ཤུར་ཤུར་གྱི་ཁ་བའི་འདབ་མ་སྤུར་ཡོང་།
དབུགས་འབྱིན་རྔུབ་བྱེད་སྐབས་སྐམ་ཤས་ཆེ་ཞིང་རེག་བྱ་ཚ་བའི་ཚོར་བ་ཞིག་སྟེར་འོང་།
མཁའ་དབུགས་དང་ས་འདམ་ཁྲོད་ཀྱི་ཡོད་ཚད་འཕྱོ་འགུལ་བྱེད་ཅིང་། ཉིན་རེ་བཞིན་ཇེ་
དྲག་ཏུ་འགྲོ་བའི་སེམས་ཁྲལ་དང་སུན་སྣང་ཞིག་གིས་ཁེངས་འདུག རྟ་ཕོའི་འཚེར་སྐད་
སྣ་ཁུང་ལས་སྒྲོག་ཅིང་། རི་མགོ་ལས་མར་འབབ་པའི་ལམ་དེ་བརྒྱུད་ནས་འདུར་བཞིན་
བརྒྱུགས། དྲིལ་བུའི་ཏིང་སྒྲ་རྒྱང་རིང་གི་མདུན་ཕྱོགས་སུ་ཁྱབ་སོང་།
མགྲོན་ཁང་དུ་ཐོན་མ་ཐག ན་གཞོན་དེས་སྔོན་ལ་དེ་གར་བསྡད་ཟིན་པའི་འགྲུལ་
བ་དག་གི་མིང་ཐོ་ལ་བམ་བལྟ་ཙམ་བྱས་རྗེས། ཡིད་སེམས་གཏིང་ནས་ཆད་དེ། “ང་ཅིའི་
ཕྱིར་འདིར་ཡོང་བ་ཡིན་ནམ།” ཁོ་སེམས་མི་བདེ་བར་རང་ཉིད་ལ་འདི་ལྟར་འདྲི་མགོ་
བརྩམས། “རི་མགོ་འདིར་རང་ཉིད་གཅིག་པུ་བསྡད་ན། སྤྱི་ཚོགས་འབྲེལ་བ་ཆད་འགྲོ་
བས་གཞུང་སྒྲུབ་ཁང་དང་བསྡུར་ན་སུན་སྣང་ཆེ། ང་ཡོང་རྒྱུ་སྔ་སོང་བ་རེད། ཡང་མིན་
ན་ཡོང་འཕྱི་སོང་བ་རེད། གུང་གསེང་གཏོང་ཐེངས་རེར་གོ་སྐབས་ཡག་པོ་ཞིག་ལ་འཕྲད་
མ་མྱོང་། མིང་ཐོ་དེའི་སྟེང་དུ་གསལ་ཆ་ཡོད་པའི་མིང་གཅིག་ཀྱང་མ་རྙེད། བུ་མོ་འགའ་
ཡོད་རྒྱུ་ན་ཁ་སློང་ནས་འདོད་གཏམ་དང་ཀྱལ་ཀར་རོལ་ན་གཟའ་འཁོར་འདི་དེ་འདྲའི་
བྲོ་བ་མེད་པ་ཞིག་ཡིན་མི་སྲིད།”ན་གཞོན་འདི་གྲོང་ཁྱེར་སྲིད་གཞུང་ན་བྱ་བ་སྒྲུབ་པའི་
སྐུ་དྲག་ཁྱིམ་རྒྱུད་ཅིག་གི་རེད། ཐེངས་འདིའི་གུང་གསེང་ཧ་ཅང་ཐུང་། ཁོ་ལ་འདོད་པ་ཅི
ཡང་མེད། ལས་གྲོགས་ཚོས་དཔྱིད་ཀའི་དུས་སུ་གཟའ་འཁོར་གཅིག་ལ་ངལ་གསོ་བྱས་
པས། ཁོས་ཀྱང་གཞུང་སྒྲུབ་ཁང་ནས་འབྲས་མེད་དུ་གཟའ་འཁོར་གཅིག་གི་གུང་གསེང་
འདི་ཆུད་ཟོས་སུ་གཏོང་མི་འདོད་པ་དེ་རེད། ཁོའི་བློ་ཁོག་གྲུང་ནའང་ལྷན་སྐྱེས་ཀྱིས་སྤྱི་
ཚོགས་འབྲེལ་བར་དགའ་བས་ཚང་མ་ཁོར་དགའ་བོ་ཡོད། གནས་གང་ནས་ཀྱང་དགའ་
བསུ་ཐོབ་པས། ཁོས་ཀྱང་རང་གིས་ཁེར་རྐྱང་བསྲོན་མི་ཐུབ་པ་ཤེས་ཡོད། ཁོའི་སེམས་པ་
ཁེར་རྐྱང་དུ་སྡོད་པར་མི་ཕྱོགས་པ་དང་། རང་ཉིད་ལ་གདོང་གཏོད་པར་གཡོལ་བཞིན
ཡོད། འདི་ནི་ཕལ་ཆེར་ཁོས་རང་ཉིད་ལ་རྒྱུས་ལོན་བྱེད་མི་འདོད་པས་ཡིན་རྒྱུ་རེད། ཁོས་
རང་ཉིད་གཞན་པར་འབྲེལ་འདྲིས་བྱས་ན། ད་བཟོད་རང་གི་ནུས་པ་རྩལ་དུ་སྤྲུགས་ཐུབ་
པ་དང་། སེམས་གཏིང་གི་དྲོད་ཁོལ་དང་གསོན་ཤུགས་རྒྱས་ཐུབ་པ་རྟོགས་ཡོད། དཔེར་ན་
འབར་ཞུན་གཙུབ་བརྡར་བྱས་ན་གཞི་ནས་མེ་འབར་བ་དང་གཅིག་མཚུངས་རེད། གལ་ཏེ་
ཁོ་རང་གཅིག་པུ་གྲང་ཤུར་ཤུར་གྱི་ཁྱིམ་དུ་བསྡད་ན་འབར་ཞུན་སྒམ་དུ་བཅུག་པ་དང་ཨ་
ན་མ་ན་རེད།
ཁོའི་སེམས་ཤིན་ཏུ་མི་སྐྱིད་པར་ཚོམས་ཆེན་དུ་ཕར་འགྲོ་ཚུར་འགྲོ་བྱེད། སྐབས་རེར་
སོམ་ཉིའི་ངང་ཚགས་པར་ཕར་སློག་ཚུར་སློག་བྱེད། ཡང་སྐབས་འགར་རོལ་དབྱངས་ཁང་
གི་རྣོ་སྦྲེང་ལས་ཧྭ་ཨར་ཙི་དཀྲོལ་བར་བྱེད་མོད། མཛུབ་མོས་རོལ་ཚིགས་འོས་མཚམས་
ཤིག་རྙེད་དཀའ། མཇུག་མཐར་ཁོ་ཚིག་པ་ཟ་བཞིན་མར་ཙོག་སྟེ། མགོ་དགྱེས་ནས་སྒེའུ་
ཁུང་ལས་ཕྱི་རོལ་ཏུ་བལྟ། མུན་པས་རིམ་གྱིས་ས་གཞི་གཡོགས་པ་དང་། མཚན་སྨག་ནི་
གསོམ་སྡོང་གི་གསེབ་ནས་འཐིབ་ཡོང་བ་དང་། ཁོ་འདི་ལྟར་སེམས་འཁྲུག་གིན་དུས་ཚོད་
གཅིག་ཕར་བསྐྱལ་བ་དང་། ལག་ཡོང་གང་ཡང་མེད་པར་ཟ་ཁང་དུ་འཛུལ།
ཟ་ཁང་དུ་སྒྲོག་ཙེ་འགའ་མ་གཏོགས་མེད་པའི་སྟེང་འགྲུལ་བ་བསྡད་འདུག ཁོས་
བྲེལ་མྱུར་སྒོས་མི་དེ་ཚོར་སྐོར་ལྟ་ཞིག་བྱས། ངལ་བ་འབྲས་མེད་དུ་གྱུར། མི་ཆ་ཡོད་གཅིག་
ཀྱང་མེད་པས་སྒྱིད་ལུག་ངང་ཕྱིར་གུས་པ་ཞིག་ཕུལ་པར་དེར་སྦྱོང་ཁྲིད་པ་ཞིག་བསྡད་
ཡོད། དེ་རུ་ཁོས་གདུ་བ་དབྱིབས་ལམ་ཆེན་སྟེང་མཐོང་མྱོང་བའི་མི་གཅིག་ཡོད་པ་དང་།
གཞན་ཚང་མ་ངོ་མི་ཤེས། ཁོ་རང་བུད་མེད་ཅིག་ལ་འཕྲད་པའི་སྔོན་ཚོར་གང་ཡང་མེད་
ལ། ཐ་ན་དུས་ཡུན་ཐུང་ཐུང་ཞིག་ལའང་། ཁོའི་ཁ་སེམས་ཇེ་བཙོག་དང་སུན་སྣང་ཇེ་ཆེར་
སོང་། ཁོ་ལྟ་བུའི་ཕོ་གསར་འདི་དག་གིས་ཕོ་སྒོ་གཅིག་པོར་བརྟེན་ནས་ཀྱང་རླུང་རྟ་དར་
ཐུབ་པ་བྱེད། ཁོ་ཚོའི་སེམས་སུ་ནམ་ཡང་རྦ་རླབས་འཕྱུར་བ་ལྟ་བུའི་བརྩེ་དུང་ལས་མྱོང་
བརྒྱུད་གསར་བ་ཞིག་ལ་རེ་སྒུག་བྱེད། ཁོ་ཚོ་ནམ་ཡང་སེམས་པ་མེ་ཡིས་བསྲེག་པ་ལྟར་
བུད་མེད་ཅིག་ལ་ཐུག་ཐབས་ཀྱི་ལས་སུ་ཞུགས་པ་དང་། ཕན་ཚུན་ཆ་རྒྱུས་མེད་པའི་གསང་
བ་དང་ཨ་གསར་དེ་ལ་རོལ་འདོད་ཆེ། ཁོ་ཚོར་ཧང་སང་དུ་འཇུག་ཐུབ་མཁན་གཅིག་ཀྱང་
མེད་དེ། རྒྱུ་མཚན་ནི་ཁོ་ཚོས་ཡོད་ཚད་ཡར་སྔོན་ནས་གྲ་སྒྲིག་བྱས་ཚར། བརྩེ་དུང་ཕྱོགས་
ཀྱི་ཁུངས་སྣེ་སྡོམ་སྐུད་ཙམ་ཡང་འཆོར་དུ་མི་འཇུག ཁོ་ཚོས་བུ་མོ་ཞིག་མཐོང་མ་ཐག་ཏུ་
དེའི་ཆགས་སྲེད་ལ་ཞིབ་གཟིགས་བྱེད་པ་ལས། དེ་ནི་གྲོགས་པོའི་ལྕམ་མོའམ་ཡང་ན་ལྕམ་
མོར་སྒོ་འབྱེད་མཁན་གྱི་གཡོག་མོ་ཡིན་པ་སོགས་ལ་ཁྱད་པར་ཅི་ཡང་མི་འབྱེད། ང་ཚོས་
སྣང་ཆུང་གི་རྣམ་འགྱུར་གྱིས་མི་འདི་དག་ལ་བུད་མེད་བདས་པའི་རྔོན་པར་འབོད་དུས།
མིང་བརྡ་འདིའི་ནང་དུ་ཁོ་ཚོའི་འདོད་ཧམ་མ་ལུས་གསལ་རྗེན་དུ་མངོན་སྟོན་བྱས་ཡོད།
རྒྱུ་མཚན་ངོ་མ་དེ་འདྲ་ཞིག་རེད། རྔོན་རྒྱག་བྱེད་མཁན་མཐའ་དག་སྤྲོ་སེམས་མེ་ལྟར་
འབར་ནུས་པ་དང་། ཞིབ་བཤེར་དང་དགའ་སྣང་། སེམས་ཀྱི་གདུག་རྩུབ་ཡོད་ཚད་མི་འདི་
རིགས་ཀྱི་དོགས་ཟོན་ཁྲོད་མེ་རུ་འབར་གྱིན་ཡོད།
ཁོ་ཚོས་རྟག་པར་སྐབས་བསྟུན་རྔོན་སྒུག་བྱེད་དེ། རྒྱུན་པར་སེམས་ཐག་བཅད་ནས་བུ་
མོ་ཞིག་ལ་འཕྲད་པའི་རྗེས་ཤུལ་འཚོལ་བ་དང་། ཉེན་ཁའི་གཡང་ལ་ལྟུང་བར་དུ་མཚམས་
མི་འཇོག ཁོ་ཚོ་རྟག་ཏུ་ཡིད་སེམས་སྤྲོ་སྣང་གིས་ཁེངས་ཡོད་ཀྱང་། དེ་ནི་མཛའ་གྲོགས་
ཀྱི་དགའ་བ་མིན་པར་རྒྱན་འཛུགས་ཀྱི་དགའ་བ་ཤ་སྟག་སྟེ། ཀླད་པ་ལྷོད་ལ་བབས་ཏེ་
ལྐོག་ཇུས་འཐེན་པའི་ཧ་ཅང་ཉེན་ཁ་ཆེ་བའི་སྤྲོ་སྣང་རེད། ཁོ་ཚོའི་གྲོས་སུ་ལས་དེར་ལྷོད་
གཡེང་མི་གཏོང་བའི་སྐྱེས་བུ་འགའ་རེ། རེ་སྒུག་དེའི་རྐྱེན་གྱིས་ལང་ཚོའི་དབང་དུ་སོང་
བ་ཙམ་མ་ཡིན་པར། མི་ཚེ་གང་བོར་ཉེན་ཁ་བརྒྱུད་པར་བྱེད། ཁོ་ཚོས་ཉིན་གཅིག་ཚོར་
བའི་མྱོང་བརྒྱུད་བརྒྱ་ཕྲག་དུ་མར་ཕྱེ་ཕྲག་ཐུག་བརྒྱབ་ནས་འགྲོ་བའི་གཡོན་མིག་
ཅིག་དང་། དལ་བུར་བསྐྱོད་པའི་འཛུམ་བག་ཅིག་གམ། པུས་མོ་གཏུག་ནས་སྡོད་སྐབས་
ཀྱི་ཐོགས་རེག་བཅས་སུ་ཕྱེ་བ་དང་། དེ་ལྟར་ལོ་གཅིག་ཀྱང་འདི་ལྟ་བུའི་ཉིན་བརྒྱ་ཕྲག་
འགར་བགོས་ཡོད། སྐབས་འདིར་ཚོར་བའི་མྱོང་བརྒྱུད་ནི་ཁོ་ཚོའི་གསོ་བཅུད་ཕུན་སུམ་
ཚོགས་པ་དང་གསོན་ཤུགས་འཛད་མཐའ་མེད་པའི་འཚོ་བའི་མགོ་ཁུངས་སུ་གྱུར་ཏོ། །
མི་འཚོལ་མཁན་དེས་མྱུར་དུ་གནས་འདིར་ཁོ་དང་མཉམ་དུ་ཤོག་ཕེ་རྩེད་མཁན་
མེད་པ་རྟོགས་པ་དང་། ཤོ་རྒྱག་ཅིག་གིས་ལག་ཏུ་ཤོག་ཕེ་ཞིག་བཟུང་ནས་ཅོག་ཙེ་ལྗང་ཁུ་
དེའི་གམ་དུ་བསྡད་ཡོད་ཅིང་། རང་ཉིད་ཀྱི་རྩེད་རྩལ་ཧ་ཅང་མཐོ་བ་ཤེས་ཀྱང་། འདི་ལྟར་
རྩེད་ཟླ་ཞིག་ལ་སྒུག་དགོས་པ་འདི་ལས་ཚིག་པ་ཟ་བ་ཞིག་མེད། ནན་རིམ་པ་དེས་ལས་
གཡོག་པར་ཚགས་པར་ཞིག་འཁྱེར་ཡོང་དུ་བཅུག་པ་དང་། ཁོས་དགའ་ངོ་མི་སྟོན་པར་
མིག་འོད་ཚིག་ཕྲེང་དེ་དག་ལ་འཕང་ཙམ་བྱས་ཀྱང་། སེམས་པ་ཡིག་འབྲུའི་སྟེང་བག་ལ་
ཞ་བཞིན་སྔོན་དུ་ནུར་འགྲོས་བྱེད།
སྐབས་འདིར་ཁོས་རྒྱབ་ནས་གོན་པ་སི་ལི་ལི་བྱེད་ཅིང་། ཁྲོ་ཉམས་ཀྱི་སྒྲ་ཆུང་ཞིང་
བཅོས་མའི་གདངས་ཀྱིས “བཤད་མི་དགོས། ཨེ་ཏུ་ཅ་”ཟེར།
གོས་ལྭ་ལྷབ་ལྷུབ་བསྐྱོད་ཀྱིན་ཁོའི་ཅོག་ཙེའི་འགྲམ་ནས་ཕར་ལ་སོང་། ཕྲ་ཞིང་རིང་
ལ་ལུས་ཤ་རན་པར་རྒྱས་པའི་གྲིབ་གཟུགས་ཤིག་རེད། མོའི་རྗེས་ན་གདོང་ཡོངས་སྐྱ་བོར་
གྱུར་པའི་བྱིས་པ་ཞིག་ཡོད་པ་དང་བྱ་སྤུའི་ནུབ་ལྭ་ཞིག་གྱོན་འདུག བྱིས་པས་མཚར་སྣང་
དང་བཅས་ནན་རིམ་པར་ལྟ་ཙམ་བྱེད། མི་འདི་གཉིས་ཆེད་དུ་བསྐྱུར་པའི་འདུག་སྟེགས་
སྟེང་ཁ་གཏད་དེ་བསྡད། བྱིས་པ་དེས་རང་གི་འགྲོ་ལུགས་འཚམ་པོ་ཡོང་བར་འབད་ཀྱིན་
པ་གསལ་ཡང་། ཁོའི་ནག་རིག་རིག་གི་མིག་ཟུང་ལས་སུན་སྣང་ཞིག་མངོན་འདུག་པར་
བལྟས་ན། སྐྱིད་པོ་ཞིག་ཡོང་གི་མེད། གསར་བུ་ནན་རིམ་པ་དེས་ལྕམ་མོ་ཁོ་ན་མ་གཏོགས་
གཞན་པར་མཉམ་འཇོག་གིན་མེད་དེ་ལྭ་བ་གོན་པ་གྲ་དག་ཅིང་དུས་དང་མཐུན་
ལ་གང་ལྟར་ཁོ་ཧ་ཅང་དགའ་བའི་མཛངས་མའི་རིགས་ལ་གཏོགས་པ་རེད། མྱོས་བུམ་
ཅུང་ཟད་རྒྱས་པའི་ཡ་ཧུ་དཱ་པའི་བུད་མེད་དེ་ལོ་ཚོད་དར་མ་ལ་སླེབས་པའི་ཚད་དང་། སྤྲོ་
སེམས་མེ་ལྟར་འབར་བ། ཉམས་མྱོང་ཕུན་སུམ་ཚོགས་པ། ཡ་རབས་ཚུལ་དང་མཐུན་པའི་
རྣམ་འགྱུར་གྱིས་སྤྲོ་སེམས་དེ་རེ་ཞིག་འགེབས་པར་བྱས། ཁོ་ཐོག་མ་ཉིད་ནས་མོའི་མཐོང་
བྱེད་ལ་རོལ་དཀའ་སྟེ། ཁོ་མོའི་ཡི་གར་འོང་བའི་སྣའི་ཡན་ཆོད་ཀྱི་སྨིན་མ་འཁྱོག་པོའི་
མཛེས་རིས་མྱོང་བར་བྱས་ཤིང་། གཟེངས་མཐོ་བའི་སྣ་དེས་མོའི་རིགས་རྒྱུད་ལྷང་ལ་ཕུད་
ཡོད་ནའང་། བཟོ་ལྟ་མཆོག་ཏུ་གྱུར་ཅིང་ཟུར་ངོས་ནས་བལྟས་ན་ཡིད་ཚིམ་པའི་གོ་སྐབས་
ཀྱིས་སྟོངས་པར་བྱེད། མོའི་མཛེས་ཉམས་ལྡན་པའི་ལུས་པོར་བུད་མེད་མཛེས་མའི་ཆ་
ལུགས་ཡོངས་སུ་རྫོགས་ཤིང་ཀུན་གྱི་མིག་དབང་འཕྲོག་པ་ཞིག་རེད། མོའི་སྐྲ་ལོ་ནག་ཅིང་
སྟུག་པ་དང་། མཛེས་ཤིང་སྒེག་པའི་ཉམས་ཀྱིས་ཀྱང་ཀུན་པོའི་བསྟོད་བསྔགས་ཐོབ་པ་སྔ་
མོ་ནས་རྟོགས་ཡོད་པ་ལྟར་ཕྱིར་མངོན་བྱེད། མོས་སྐད་དམའ་མོས་ཟ་མ་བདམས་པ་དང་
བྱིས་པར་ཚེབ་དང་ཁེམ་བུ་ཁྲོག་སྒྲ་གྲག་ཏུ་འཇུག་མི་རུང་བའི་ཁ་བརྡ་བྱེད། མོས་འདི་ལྟར་
བྱེད་དུས་ཕལ་ཆེར་ནན་རིམ་པས་སེམས་ཆུང་ངང་ལྐོག་ལྟ་བྱེད་པ་ཚོར་མེད་དུ་བཞག་
ཀྱང་། དོན་ངོ་མར་ཁོས་མངོན་གསལ་གྱི་དོ་སྣང་དེས་མོ་ལ་བཙན་གྱིས་གཟབ་གཟབ་ཀྱི་
རྣམ་འགྱུར་ཞིག་མངོན་དུ་བཅུག་པ་རེད།
ནན་རིམ་པའི་གདོང་གི་སྨུག་སྤྲིན་སྐད་ཅིག་ལ་དྭངས་པ་དང་། ཉི་མ་སྤྲིན་རིམ་ནས་
ཤར་བ་ལྟར་ཁོའི་ཀླད་རྩ་ཧུར་བོར་སོང་། ལྐོག་ཏུ་ངར་ལངས་ཏེ་ཐོད་གཉེར་བསྡུས་ཤིང་། ཤ་
གནད་འབུར་དུ་བཅུག་སྟེ་ལུས་པོ་ཐར་བཅད། མིག་ལ་གཟི་འོད་སྤྲོ། བུད་མེད་ལ་ལ་ཞིག་
ནམ་ཡིན་ཡང་གནས་དེར་སྐྱེས་པ་ཞིག་ཡོད་ཚེ། ད་གཟོད་རང་གི་ལུས་སྟེང་གི་སྟོབས་
ཤུགས་ཡོངས་རྫོགས་འདོན་པར་བྱེད། ཁོ་ནི་བུད་མེད་དེ་དག་དང་ཁྱད་པར་གང་ཡང་
མེད་དེ། ཐོག་མར་སེམས་ལ་ཆགས་པའི་ཟུག་གཟེར་བསླངས་ཚེ་ད་གཟོད་ལུས་ཡོངས་ཀྱི་
སྟོབས་ཤུགས་གཅིག་ཏུ་སྒྲིལ་ཐུབ་པ་དང་། ཁོའི་བུད་མེད་རྔོན་པའི་ལྷན་སྐྱེས་ཀྱི་ནུས་པས་
རི་དྭགས་ཀྱི་དྲི་མ་སྣོམ་ཐུབ། ཁོའི་མིག་གིས་འགྲན་འཛུགས་པ་ལྟར་ཅི་ནུས་ཀྱིས་མོའི་
མིག་འོད་འཕྲད་པར་བྱེད། ཡིན་ཀྱང་མོའི་མིག་འོད་དེ་སྐབས་འགར་སོམ་ཉི་དང་བཅས་
འཁྱུག་ཙམ་གྱིས་ཕར་སོང་བ་ལས། ཐད་ཀར་དུ་ལན་གསལ་བོ་ཞིག་བྱིན་མ་སོང་། སྐབས་
འགར་མོའི་ཁའི་གྲུ་ཁར་དགོད་འཛུམ་ཞིག་བསྡུས་ཀྱང་། མིས་གོ་བ་ལོན་ཐབས་བྲལ། ཁོ་
ནི་ལྐོག་གྱུར་གྱི་དགོད་འཛུམ་དེ་ལ་ཡིད་གཡོས་ཤིང་། དེ་ནི་ཁོའི་རེ་བ་ཉག་གཅིག་ཏུ་ཚོར།
མོས་ཅི་བྱས་ཀྱང་མིག་གིས་དྲང་མོར་མི་བལྟ། དེ་ནི་འགོག་རྒོལ་དང་གུས་ཚུལ་ཞིག་ཡིན་
ཀྱང་སྲིད། དེར་མཐུད་ནས་མོ་དང་བྱིས་པས་ཁ་བརྡ་བྱེད་ཅིང་། ནན་ཏན་གྱི་རྣམ་འགྱུར་
ཡ་མཚན་པ་ཞིག་སྟོན་པ་ནི་དོན་དུ་མཐའ་འཁོར་གྱི་མིར་ལྟ་རུ་འཇུག་པ་དེ་རེད། ཁོའི་
སྣང་ཚོར་དུ་འདི་ལྟའི་ལྷོད་བག་བཅོས་མ་ཞིག་མངོན་པ་ནི། མོར་ཟ་འཕྲུག་གཏིང་ནས་
ལངས་པའི་རྟགས་ཡིན་པ་དང་། ཁོ་རང་ཡང་ཡིད་གཡོ་བར་བྱས། རྒྱན་འཛུགས་ཀྱི་མགོ་
བརྩམས་སོང་བ་རེད། ཁོས་ཟ་མ་ཟ་ཡུན་ཇེ་རིང་ལ་བཏང་། ཁོའི་མིག་ཟུང་བུད་མེད་དེའི་
སྟེང་ལ་ཟུག མོའི་དར་ལ་བབས་པའི་ལུས་པོའི་ལྷུ་ལག་སོ་སོར་བྱིལ་བྱིལ་གཏོང་བའི་སྣང་
བ་སྐྱེས། དྲ་མའི་ཕྱི་རོལ་ཏུ་སྨག་ཇེ་ནག་ནས་ཇེ་སྟུག་ཏུ་སོང་། སྤྲིན་ནག་གིས་ནགས་ཚལ་
བཀབ་ཡོང་། ནགས་ཚལ་ནི་དངངས་སྐྲག་སྐྱེས་པའི་བྱིས་པ་ཞིག་དང་འདྲ་བར་ངུ་ངག་
འབྱིན། མུན་ནག་རིམ་གྱིས་ཁང་པའི་ནང་ལ་འཐིབས་ཡོང་། ཁང་པའི་ནང་གི་མི་རྣམས་
ཁུ་སིམ་གྱིས་མནན་འོང་། མ་བུ་གཉིས་ཀྱི་ཁ་བརྡ་འདི་ལྟའི་ལྷིང་འཇགས་ཀྱི་འཇིགས་
སྐུལ་འོག་འཛེམ་དོགས་ལ་དཔྱངས། ཁོས་ཁ་བརྡ་འདི་ཡུན་མི་རིང་བར་མཚམས་འཇོག་
པར་སེམས། དེ་བས་ཁོས་ཚོད་ལྟ་ཞིག་བྱ་བསམ་སྟེ། ཡར་ལངས་ནས་མོའི་ཕྱོགས་སུ་བལྟས་
ཏེ། དྲ་མའི་ཕྱི་རོལ་གྱི་ཡུལ་ལྗོངས་ལ་འཕངས། དལ་མོར་སྒོ་ཁའི་ཕྱོགས་སུ་སོང་། སྒོ་ཁར་
སླེབས་ཚེ་ཁོས་ཅི་ཞིག་བརྗེད་སོང་བ་ཇི་བཞིན། ཐོལ་གྱིས་ཁ་ཕྱིར་འཁོར་དུས། མོས་རྣམ་
རིག་བསྒྲིམས་ཏེ་ཁོར་བལྟས་འདུག་པ་མཐོང་།
ཁོའི་སེམས་པ་གཏིང་ནས་སྐྱོམ་སོང་། ཁོས་ཚོམས་ཆེན་ནང་མོར་སྒུག་བསྡད། ཅང་
མ་འགོར་བར་མོ་རྗེས་དེད་དེ་ཕྱིར་འོང་བ་དང་། བྱིས་པའི་ལག་མགོ་ནས་ཁྲིད་ཅིང་། གམ་
ནས་འགྲོ་ཚེ་དུས་དེབ་ཅིག་གི་ཁ་ཕྱེ་སྟེ་བྱིས་པར་རི་མོ་འགའ་སྟོན་བཞིན་སོང་། ནན་
རིམ་པས་དུས་དེབ་ཅིག་འཚོལ་ཁུལ་གྱིས་ཅོག་ཙེའི་གམ་དུ་སོང་བ་དང་། དོན་དུ་ཁོ་མོའི་
དཀར་ནག་གི་དབྱེ་བ་གསལ་བའི་མིག་ཟུང་གི་ཕག་ཏུ་ཅི་ཞིག་དྲན་གྱིན་ཡོད་པར་ཚོད
བགམ་ཞིག་བྱེད་འདོད་པ་དང་། ཐ་ན་དེར་བསྟུན་ནས་མོར་སྐད་ཆ་བཤད་བསམས་ཀྱང་།
མོ་ཁ་ཕར་ལ་འཁོར་ཏེ། བུའི་ཕྲག་པ་ཡང་མོར་རྡུང་བཞིན། “འགྲོ་རེ། ཨེ་ཏུ་ཅ། ཉལ་རན་
སོང་བ་རེད” ཟེར་བཞིན། ངོ་གནག་སྟེ་ཁོའི་འགྲམ་ནས་ཡུགས་སེ་སོང་། ནན་རིམ་པས་
མོའི་ལུས་རྒྱབ་ལ་བལྟས་ཏེ་རེ་ཐག་ཆད་པར་གྱུར། མ་གཞིར་ཁོས་དེ་རིང་དགོང་མོ་འབྲེལ་
བ་འཛུགས་བསམ་མོད། རྣམ་འགྱུར་གྱོང་བོ་འདིས་ཁོ་ཡི་ཆད་དུ་བཅུག ཡིན་ན་ཡང་
ཕྱོགས་གཞན་ཞིག་ནས་བཤད་ན། འགོག་རྒོལ་འདི་རང་སྟེང་ནས་སྤྲོ་སྣང་ཞིག་ཡིན། ངོ་མ་
བཤད་མི་ཚུགས་པའི་རྣམ་འགྱུར་འདིས་ཁོའི་འདོད་རྔམ་བསླངས་སོང་བ་རེད། གང་ལྟར་
རོགས་པ་རྙེད་པ་དང་རྒྱན་འཛུགས་མགོ་བརྩམས་སོང་བ་རེད།
མགྱོགས་མྱུར་གྱི་མཛའ་བརྩེ།
ཕྱི་ཉིན་ཞོགས་པར་ནན་རིམ་པ་ཟ་ཁང་དུ་སོང་བར། བུད་མེད་མཛེས་མའི་བུ་དེ་གློག་
སྐས་ཕྱེ་མཁན་གྱི་བཟོ་བ་གཉིས་དང་ལབ་གླེང་བྱེད། ཁཱར་མའེ"ཡི་དཔེ་དེབ་ནང་གི་རི་
མོ་ཞིག་ཁོ་ཚོར་ལྟ་རུ་འཇུག ཁོའི་ཨ་མ་མེད། ཁྱིམ་ནས་གཟབ་འཕྱོར་སྤྲོས་ཀྱིན་པ་སྨོས་
ཅི་འཚལ། ད་ལྟ་ནན་རིམ་པས་བྱིས་པ་འདིར་ཞིབ་ལྟ་ཞིག་བྱས། བྱིས་པ་འདི་ཕལ་ཆེར་ལོ་
བཅུ་གཉིས་ཙམ་དང་། འཛེམ་དོགས་ཆེ་ཞིང་ན་ལོན་མེད། བློ་བག་མི་ཕེབས་ཤིང་བྱ་སྤྱོད་
ལ་ཡིད་འཇོག་མི་བྱེད། མིག་འབྲས་རྡོག་པོ་ཟུང་དེ་ལོ་ཚོད་འདིར་ཡོད་པའི་བྱིས་པ་ཚོ་དང་
མཚུངས་པར་སྡོད་པ་མེད་པར་འཁོར་སྐྱོད་བྱེད། ཁོས་མི་ལ་ད་སོ་མ་རྨི་ལམ་དུ་དངངས་
སྐྲག་གིས་སད་པ་ལྟར་འཇིགས་སྣང་གིས་ཁྱེར་བའི་སྣང་བ་ཞིག་སྟེར་ལ། གློ་བུར་དུ་ཁོར་
ཡུག་ཆ་མེད་ཅིག་ཏུ་ཁྲིད་འོང་བའི་ངོ་མདངས་སྟོན། སྐྱེས་པ་ཕོ་ཞིག་གི་ཁྱད་ཆོས་དེ་ཁོའི་
ལུས་སྟེང་དུ་ད་དུང་རྙེད་ཐབས་བྲལ། དབང་བོ་ལྔའི་དབྱེ་བ་དེ་འདྲའི་གསལ་ཤ་དོད་པ་
ཞིག་མིན། ཨུ་ཚུགས་ཀྱིས་ཕྱོགས་གཅིག་ཏུ་བསྡུ་སྒྲིག་བྱས་ཤིང་ངོ་ནས་དམར་མདངས་
མེད། དེ་ལས་གཞན། ཁོ་ལོ་ཚོད་བར་མ་བར་དུ་ལུས་འདུག་པས་ཕན་པ་ཆེར་མེད། བྱིས་པ་
ཚོ་ལོ་ཚོད་འདི་ན་ཡོད་དུས་ལྭ་བ་གང་གོན་ཡང་རན་པ་ཞིག་མིན། ཕུ་ཐུང་དང་སུག་ལྕག་
ལྷོད་པོ་གྱོང་རིད་དུ་སོང་བའི་ལག་དཔུང་དང་བརླ་རྐང་ལ་གོན་ན་འོས་པོ་ཞིག་ག་ལ་ཡོང་
ཐུབ། དེར་མ་ཟད་བཅོས་མའི་སེམས་ཀྱིས་ཁོ་ཚོར་ད་དུང་གཟུགས་བྱད་ལ་མཉམ་འཇོག་
དགོས་པའི་གསལ་འདེབས་བྱས་མེད་ཚོད་རེད།
བྱིས་པ་འདི་ནས་ཐེ་ཚོམ་ངང་ཡར་འགྲོ་མར་འགྲོ་བྱེད་ཅིང་། ཧ་ཅང་སྙིང་རྗེ་བའི་
ཚུལ་དུ་ལུས། དོན་དངོས་སྟེང་ཁོས་མི་ཚང་མ་བཀག་རྒྱ་ཞིག་ཏུ་མཐོང་ཞིང་། ཅུང་ཙམ་
གྱིས་སྒོ་སྲུང་གིས་ཁོར་ཕུད་རྒྱག་བྱས་ཏེ་ལོགས་སུ་དེད་པ་དང་། ཁོས་གནད་དོན་སྣ་ཚོགས་
པས་སྒོ་སྲུང་ལ་སུན་སྣང་བཟོ། ཅང་མ་འགོར་བར། ཁོས་ཡང་སྒོ་ལམ་བཀག་སྟེ་མི་ཚོའི་
འགྲོ་འོང་ལ་གནོད་བསྐྱལ་བས། མཛའ་མཐུན་ངང་ཁོ་ལ་འབྲེལ་འདྲིས་བྱེད་མཁན་ཞིག་
མ་བྱུང་། བྱིས་པ་ཚོ་སྐད་ཆ་བཤད་པར་དགའ་ཞིང་། ཟ་ཁང་གི་ཞབས་ཞུ་བར་ཡར་མར་
འདྲི་བར་བྱེད། ཁོ་ཚོ་ཁོམ་ལོང་ཡོད་ཚེ་ལན་རེ་གཉིས་འདེབས་པ་དང་། གལ་ཏེ་མི་དར་མ་
སླེབས་པའམ་ལས་ཀ་ཡོད་དུས་དེ་མ་ཐག་བཤད་མཚམས་བཞག་སྟེ་དེ་ལ་ཁ་བརྡ་བྱེད་པ་
རེད། ནན་རིམ་པའི་གདོང་ལ་འཛུམ་གྱིས་ཁེངས་བཞིན། ཧ་ཅང་སྤྲོ་བ་ཡོད་ཚུལ་གྱིས་བྱིས་
པ་ལས་ངན་དེར་བལྟས་འདུག བྱིས་པས་མཚར་ཉམས་ཀྱིས་མི་ཚང་མར་བལྟས་ན་ཡང་།
མི་རྣམས་ཀྱིས་མཛའ་མཐུན་མི་ཡོང་བའི་ཚུལ་གྱིས་ཁོའི་མིག་འོད་ལ་གཡོལ་བར་བྱེད།
ནན་རིམ་པས་ད་རེས་མཚར་སྣང་གིས་ཁྱེར་བའི་མིག་འོད་དེ་ཟིན་པ་ཙམ་བྱས་ཀྱང་། སྐྲག་
སྣང་དང་བཅས་ཏེ་ཕྱིར་འཐེན་འགྲོ་བ་དང་། དེ་མུར་མགོ་ནང་དུ་གུག་སྟེ་ཡིབ་པར་བྱེད།
ནན་རིམ་པས་འདི་རྩེད་མོ་ཡག་པོ་ཞིག་ཏུ་སྙམ་ཞིང་། བྱིས་པ་འདིས་ཁོའི་སྤྲོ་བ་ཆེ་རུ་
བཏང་། ཁོའི་བསམ་པར། སྐྲག་ནས་ངོ་ཚ་ཞིང་དཔའ་ཞུམ་པའི་བྱིས་པ་འདི་མི་ཞིག་གིས་
མྱུར་དུ་ཁོའི་ཨ་མའི་གམ་དུ་བསྐྱལ་ན་མི་ཆོག་གམ། གང་ལྟར་ཀྱང་ཁོས་ཚོད་ལྟ་ཞིག་བྱེད་
དགོས་སྙམ། གཞན་པས་མཉམ་མི་འཇོག་པའི་ངང་བྱིས་པ་དེའི་རྗེས་དེད་ནས་སོང་། སྒོ་
ལམ་ནས་ཕྱིར་སོང་བ་དང་བྱིས་པའི་དགའ་ཕྱོགས་དང་ལྟ་སྤྱོད་ཀྱིས་རྟ་ར་ར་དེའི་སྣ་གཤོག་
ལ་བྱིལ་བྱིལ་བྱེད་ཀྱིན་གདའ། ལས་བཙོག་པ་ཞིག་ལ་ཤིང་རྟ་ཁ་ལོ་བས་བཙན་དྲག་གིས་
ཁོ་ཕྱི་ལ་བདས་པས། འཚིག་པ་ལུང་བ་བཀང་ཟོས་ཏེ་དམིགས་ཡུལ་མེད་པར་འཁོར་འཁོར་
བྱེད། ཅི་བྱེད་མེད་པའི་མིག་འོད་ལས་སྐྱོ་ཉམས་ཤིག་མངོན། སྐབས་དེར་ནན་རིམ་པས་ཁོ་
རང་བོས་བྱུང་།
“ཨ་རོག གཞོན་ནུ། ཁྱོད་ཀྱིས་བལྟས་ན་གནས་འདི་ཅི་འདྲ་རེད།” ཁོས་བསམ་
གཟས་ནས་ངག་འཇམ་པོའི་སྒོ་ནས་གློ་བུར་དུ་དྲིས།
བྱིས་པ་དེའི་ངོ་དམར་པོར་གྱུར་པ་དང་། སྐྲག་ཐག་ཆོད་པའི་མིག་གཉིས་ཀྱིས་ཕུར་
ཚུགས་སུ་བལྟས། ཁོས་ཅི་བྱེད་མི་ཤེས་པར། སྐྲག་སྣང་ཞིག་གིས་ལག་པ་ཕྱིར་བསྐུམས་སོང་
བ་དང་། གང་དཀར་གཏད་པའི་ལུས་པོ་ཕར་འཁོར་ཚུར་འཁོར་བྱེད། མི་ཆ་མེད་ཅིག་གིས་
ཁ་གྲགས་པ་ཁོའི་མི་ཚེའི་ཁྲོད་ཀྱི་ཐོག་དང་པོ་རེད།
“བཀའ་དྲིན་ཆེ།” ཁོས་འདི་ལྟར་ལྡབ་ལྡིབ་ཀྱིས་ཚིག་འགའ་བཤད་པ་རེད།
“འདི་ངོ་མ་ཡ་མཚན་རེད།” ནན་རིམ་པ་དགོད་བཞིན་དུ། “དོན་ངོ་མར་འདི་ནི་
ཧ་ཅང་བྲོ་བ་མེད་པའི་ས་ཆ་ཞིག་རེད། ལྷག་པར་དུ་ཁྱོད་ལྟ་བུ་གཞོན་ནུ་ལོ་ཆུང་ཞིག་གིས་
འདི་ནས་ཉིན་རྒྱུན་དུ་ཅི་བྱེད་ཀྱིན་ཡོད་དམ།”
བྱིས་པ་ད་ཅི་ནས་སེམས་ལ་འཚུབ་ཆ་ལངས་འདུག་པས་མྱུར་དུ་ལན་འདེབས་མ་
ཐུབ། ལུགས་གསར་ལ་ཕྱོགས་པའི་སྐུ་ཞབས་ཆ་མེད་འདིས་ཁོ་ལ་ལབ་གླེང་བྱས་པ་དཔེ་
སྲིད་དམ། ནམ་རྒྱུན་གཅིག་གིས་ཀྱང་ཁོ་ལ་ཁ་ཡ་མི་བྱེད་པ་མིན་ནམ། དྲན་ཚུལ་འདིས་
ཁོ་རང་ངོ་ཚ་བ་དང་ཞོར་ནས་ང་རྒྱལ་ཞིག་ཀྱང་སྐྱེས་བྱུང་། ཁོས་ཅི་ནུས་ཀྱིས་རྣམ་རིག་ཇེ་
གསལ་དུ་བཏང་སྟེ།
“ངས་དཔེ་ཆ་ཅུང་ཙམ་བལྟས་རྗེས། ང་ཚོ་རྒྱུན་དུ་འཆམ་འཆམ་ལ་སོང་བ་ཡིན།
ཡང་སྐབས་འགར་ང་དང་ཨ་མ་གཉིས་ཤིང་རྟར་བསྡད་ནས་ཁམས་གསེང་ལ་སོང་བ་ཡིན།
ངས་འདི་ནས་ནད་གསོ་བྱེད་དགོས། ངའི་ལུས་པོ་མི་བདེ་བས་རྒྱུན་པར་ཉི་མར་ལྡེ་དགོས།
སྨན་པས་འདི་ལྟར་བཤད།”
མཐའ་མཇུག་གི་སྐད་ཆར་ཡིད་ཆེས་ཀྱིས་ཁེངས་འདུག བྱིས་པ་ཚོས་ནད་ཕོག་པར་
དགའ་སྣང་ཞིག་འཛིན། ནད་བྱུང་དུས་ཁྱིམ་མི་ཚོས་ཁོ་ཚོར་ལྡབ་འགྱུར་གྱིས་གལ་ཆེན་དུ་
འཛིན་པ་རེད།
“འགྲིག་འདུག ཉི་འོད་ནི་ཁྱོད་ལྟ་བུའི་གཞོན་ནུ་དག་ལ་ཕན་པ་ཆེ་སྟེ། དེས་ཁྱོད་
རང་ནག་པོར་བསྒྱུར་སྲིད། ཡིན་ཡང་ཁྱོད་རང་ཉིན་རྒྱུན་དུ་ཙོག་ནས་སྡོད་མི་རུང་། ཁྱོད་
ལྟ་བུའི་གཞོན་ནུ་ལོ་ཆུང་རྣམས་ཡར་རྒྱུགས་མར་རྒྱུགས་བྱས་ཏེ། གང་འདོད་དུ་སྨྱོ་རྩེ་བྱས་
ཀྱང་ཅི་སྐྱོན། ངས་བལྟས་ན་ཁྱོད་གཞུང་དྲང་ཡིན་རྒྱུ་མང་སྙམ། ཁྱོད་རང་བལྟས་ཚོད་ཀྱིས་
མཆན་དུ་དཔེ་ཆ་མཐུག་པོ་ཞིག་བཙིར་ཏེ་དཔེ་ཁང་དུ་ལྟ་ཀློག་བྱེད་པའི་དཔེ་ཆ་བ་ཞིག་
དང་འདྲ། ང་ཁྱོད་ཀྱི་ལོ་ཚོད་ན་ཡོད་དུས་ཧ་ཅང་པྲ་ཚག་ཡིན། དགོང་རྒྱུན་ཁྱིམ་དུ་ལོག་
དུས་རྐང་སྣམ་ཡང་གཤགས་ཏེ་ལེན་རྒྱུ་མེད་པར་བཟོ། དེ་འདྲའི་དྲང་མོ་གཉོམ་ཆུང་ཞིག་
མ་བྱས་ན་བཟང་།”
བྱིས་པ་རང་དབང་མེད་པར་དགོད་ཁ་ཤོར། དེ་སྔའི་སེམས་ནང་གི་སྐྲག་སྣང་དེ་མེད་
པར་གྱུར། སྐུབས་ཞབས་འདིས་འདི་ལྟར་ཧ་ཅང་སྙིང་ཉེ་བའི་སྐད་ཆ་བཤད་པར། ཁོས་
དངོས་གནས་ལེན་འགའ་རེ་གདབ་འདོད་ཀྱང་། སེམས་སུ་སྐད་ཆ་དེ་དག་གུས་པར་འོས་
པའི་སྐུ་ཞབས་འདིའི་མདུན་དུ་བྱུང་རྒྱལ་གྱི་གཏམ་དུ་འགྲོ་ཉེན་ཆེ་སྙམ། ཁོ་ནམ་ཡིན་ཡང་
འཛེམ་དོགས་མེད་པར་རྨོངས་ཚོད་ཀྱིས་སྐད་ཆ་བཤད་མཁན་ཞིག་གཏན་ནས་མིན། དེའི
སྟབས་ཀྱིས་ཁོ་ད་ལྟ་དགའ་སྤྲོའི་ཞོར་དུ་ཅུང་ཙམ་ཁ་སྐྱེངས་པས་ཅི་བྱེད་མི་ཤེས་པར་གྱུར།
ཁོས་མུ་མཐུད་དེ་ཁ་བརྡ་བྱེད་འདོད་ཀྱང་། ཀླད་པ་སྟོང་ལྷང་ལྷང་དུ་གྱུར། སྟབས་ལེགས་
པ་ཞིག་ལ་སྐབས་འདིར་ཟ་ཁང་ནང་གི་གངས་སྲུང་ཉེན་སྐྱོབ་ཁྱི་རྒན་སེར་པོ་དེ་ཁོའི་གམ་
ནས་བརྒྱུད་ཅིང་། ཁོ་གཉིས་ཀྱིས་བྱིལ་བྱིལ་གཏོབ་བར་དགའ་བའི་རྣམ་འགྱུར་སྟོན།
“ཁྱོད་རང་ཁྱི་ལ་དགའ་འམ།” ནན་རིམ་པས་དེ་ལྟར་བྲིས།
“འོ། ཧ་ཅང་དགའ། ངའི་ཨ་ཕྱིར་ཡང་གཅིག་ཡོད། པ་ཏུན་གྱི་གཞིས་ཀ་ན་ཡོད། དེ་
སྔ་ང་ཚོ་དེར་གཞི་སྡོད་བྱེད་དུས་རྒྱུན་དུ་ངས་རྗེས་དེད་དེ་འགྲོ། ཡིན་ཀྱང་ང་ཚོ་དབྱར་ཁ་
མ་གཏོགས་དེར་མི་འགྲོ་བ་རེད།”
“ངའི་ཁྱིམ་གྱི་མེ་ཏོག་ལྡུམ་རའི་ནང་དུ་ཕལ་ཆེར་ཁྱི་ཉི་ཤུ་ལྷག་ཡོད་རྒྱུ་རེད། གལ་ཏེ་
ཁྱོད་འདིར་པྲ་ཚག་མ་བྱས་ན། ངས་ཁྱོད་ལ་གཅིག་བྱིན་ཆོག རྣ་ཅོག་དཀར་པོ་ཅན་གྱི་ཁྱི་
ཕྲུག་སྨུག་པོ་ཞིག་ཡོད་པ་དེ་ཁྱོད་ལ་བྱིན་ཆོག” ཁྱོད་ལ་དགོས་སམ།
བྱིས་པ་དགའ་སྟེ་གདོང་ཡོངས་དམར་པོར་གྱུར་འདུག
“ཨ། ལོས་དགོས།”
སྐད་ཆ་འདི་ཤོར་སོང་། སྤྲོ་སེམས་དང་བྲེལ་བ་ཞིག་ལངས། ཡིན་ཡང་དེ་མུར་ཁོ་རང་
འདང་རྒྱག་དང་སྐྲག་ཉམས་ཤིག་སྐྱེས་ཏེ།
“ངས་ཁྱིམ་ནས་ཁྱི་གསོ་རྒྱུར་ཨ་མས་ཁས་ལེན་ནི་མ་རེད། མོས་ཁྱིམ་དུ་ཁྱི་ཡོད་ན་
བསྲོན་ཐབས་མེད། དཀའ་ལས་མང་གི་ཟེར།”
ནན་རིམ་པ་ཅུང་ཙམ་དགོད་ཀྱིན། ཁ་བརྡ་ཁོའི་ཨ་མའི་སྟེང་ལ་འབབ་ཐུབ་སོང་
བ་རེད།
“ཁྱོད་ཀྱི་ཨ་མ་དེ་འདྲའི་བཙན་པོ་ཡིན་ནམ།”
བྱིས་པས་འདང་ཞིག་བརྒྱབ་རྗེས། མིག་གིས་ཁོ་ལ་བལྟས་ཙམ་བྱས་ཏེ་ཕལ་ཆེར་སྐུ་
ཞབས་ཆ་མེད་འདིར་བློ་གཏོད་རུང་ངམ་ཞེས་བསམ་བློ་བསྐོར་བ་དང་འདྲ། ཁོས་ལན་
བཏབ་པ་ཧ་ཅང་སེམས་ཆུང་དང་གཟབ་ནན་ཡིན།
“མིན། ཨ་མ་བཙན་པོ་མིན། ད་ལྟ་ང་ནད་ཀྱིས་བཟུང་བས་ཨ་མས་ཡོད་ཚད་ང་ལ་
བསྟུན་པ་དང་། ངས་ཁྱིམ་ནས་ཁྱི་གསོ་བར་འཐད་ནའང་ཐང་།”
“ང་སོང་ནས་ཞུ་བ་བྱེད་དགོས་སམ།”
“ལོས་ཆོག ཁྱོད་སོང་ནས་མོ་ལ་ཞུ་བ་བྱོས།” བྱིས་པས་དགའ་འབོད་བྱེད་ཀྱིན “འོ་
ན། ངས་ཁྱི་གསོ་བར་ཨ་མ་འཐད་པ་བྱུང་ངེས། ཁྱི་དེ་ཅི་འདྲ་ཞིག་རེད། རྣ་བ་དཀར་པོ་ཆ་
གཅིག་ཡོད་པ་ཨེ་རེད། ཁོས་དངོས་པོ་ཕྱིར་འཁུར་ཡོང་ཐུབ་བམ།”
“ལོས་ཐུབ། ཁོས་ཚང་མ་ཤེས།” ནན་རིམ་པས་བྱིས་པ་འདིའི་མིག་ནང་དུ་དགའ་
བའི་མེ་སྟག་ཚ་ཚ་འཕྲོ་བ་མཐོང་བས། ཁོ་ཡང་རང་དབང་མེད་པར་དགོད་ཙམ་བྱས། དང་
ཐོག་གི་དོགས་འཛེམ་སྐད་ཅིག་ལ་མེད་པར་གྱུར། ངོ་གནོང་སླ་བ་དང་ཉམ་ཆུང་སྡར་
མའི་ཚུལ་དུ་ཆགས་པ་བྱིས་པ་དྲེད་པོ་ཞིག་ཏུ་གྱུར། “གལ་ཏེ་བྱིས་པ་འདིའི་ཨ་མ་ཡང་
འདི་འདྲ་ཞིག་ཡིན་ན་ཅི་མ་རུང་།” ནན་རིམ་པས་སེམས་ལ་དེ་ལྟར་དྲན་བྱུང་། “མོའི་
འཇིགས་སྐྲག་གི་རྒྱབ་ཏུ་ད་དུང་འདི་འདྲའི་ངར་སེམས་ཤིག་ཡིབ་འདུག་སྙམ” བྱིས་པས་
ཡང་དྲི་བ་བསྟུད་མར་དྲིས་བྱུང་།
“ཁྱི་དེའི་མིང་ལ་ཅི་ཟེར།”
“ཁཱ་རའོ།”
“ཁཱ་རའོ།” བྱིས་པས་དགའ་འབོད་བྱས། ཁོ་ལ་འདི་འདྲའི་སེམས་ཁུར་བྱེད་མཁན
ཞིག་ཡོད་པ་ཡིད་ལའང་མ་དྲན། ཁོས་སྐད་ཆ་གང་བཤད་ཀྱང་དགའ་སྤྲོས་ཁེངས། ནན་
རིམ་པས་དུས་ཚོད་ཐུང་ངུ་འདི་ཙམ་གྱི་ནང་དུ་དམིགས་ཡུལ་འགྲུབ་སོང་བར་ཧ་ལས་
ཀྱིན་ཡོད། དེ་ནས་ཁོས་ལྕགས་ངར་ཐོག་ནས་བརྡུང་རྒྱུ་ཐག་བཅད། ཁོས་བྱིས་པ་དེ་བོས་
ནས་མཉམ་པོར་འཆམ་འཆམ་དུ་འགྲོ་རྒྱུ་བྱས་པ་དང་། བྱིས་པ་ཉམ་ཆུང་འདིས་གཟའ་
འཁོར་འགའི་རིང་མི་ཞིག་ཁོའི་འདུག་རོགས་བྱེད་པར་རེ་སྒུག་བྱས། བསམ་ཚུལ་འདི་
ཐོས་པས་ཁོ་རང་དགའ་སྤྲོ་དཔག་མེད་སྐྱེས། ཁོའི་གྲོགས་པོ་གསར་བས་སྐབས་དང་བསྟུན་
ནས་དྲི་བ་འགའ་རེ་དྲིས་པར། བྱིས་པ་དེས་འདང་གང་ཡང་མི་རྒྱག་པར་ཚང་མ་ཤོད་རྐྱང་
བྱེད། ཅང་མ་འགོར་བར་ནན་རིམ་པས་ཁྱིམ་ཚང་འདིའི་གནས་ཚུལ་ཚང་མར་རྒྱུས་ལོན་
བྱུང་བ་སྟེ། ལྷག་པར་དུ་ཨེ་ཏུ་ཅ་ནི་ཝེ་ཡེ་ནཱའི་ཁྲིམས་རྩོད་པ་ཞིག་གི་བུ་ཁེར་སྐྱེས་ཡིན་
པ་ཤེས་པ་དང་། འདི་ནི་ཡ་ཧུ་དཱ་པའི་ཁྱིམ་ཚང་འབྱོར་ལྡན་པ་ཞིག་ཡིན་པའང་ཤེས་སོང་།
ཐབས་མཁས་ཀྱི་འདྲི་རྩད་བརྒྱུད་དེ། ཁོ་མྱུར་དུ་དེ་སྔ་བྱིས་པའི་ཨ་མས་སི་མོ་ལིན་ནས་
བསྡད་ན་སྐྱིད་སྣང་ཏིལ་འབྲུ་ཙམ་ཡང་མེད་པ་དང་། འདི་ན་བློ་ཁ་མཐུན་པའི་ཁ་བརྡ་བྱེད་
ས་ཞིག་ཀྱང་མེད་པར་འཁང་ར་བྱས་མྱོང་བ་ཤེས་སོང་། ནན་རིམ་པས་ཁོའི་ཕ་མ་གཉིས་
ཕན་ཚུན་ལ་དགའ་འམ་ཞེས་དྲིས་པར། ཁོ་རང་དྲི་བ་འདིར་གཡོལ་ཅི་ཐུབ་བྱས་པས། ནན་
རིམ་པས་ཁྱིམ་ཚང་འདི་དེ་འདྲའི་འགྲིག་མཐུན་ཡོང་བ་ཞིག་མིན་པ་ཧ་གོ་སོང་། འདི་
ལྟར་ཁོས་དཀའ་ལས་མེད་པར་བྱིས་པ་དྲང་རྐྱང་དེའི་ཁ་ནས་ཁྱིམ་ཚང་འདིའི་གསང་བའི་
གནས་ཚུལ་མང་པོ་ཤེས་སོང་། ཁོའི་ངོ་ཡང་གསལ་ལམ་མེར་གྱུར། རྒྱུ་མཚན་ནི་ཨེ་ཏུ་ཅ་
ལ་ཡིན་མདོག་གི་ཚོར་བ་ཞིག་སྐྱེས་པ་ནི། ཁོའི་སྐད་ཆ་གང་གིས་ད་གཟོད་མི་རྒན་འདིའི་
སྤྲོ་བ་འདྲེན་ཐུབ་སོང་བ་རེད་བསམ་ནས། ཡིད་ཆེས་ཡོད་ཚད་གྲོགས་པོ་གསར་བ་དེར་
གཏད་པ་རེད། ནན་རིམ་པས་ལག་པ་ཁོའི་ཕྲག་སྟེང་དུ་བཞག་མི་གཞན་པར་བྱིས་པ་
འདི་མི་དར་མ་ཞིག་དང་ལྷན་དུ་བསྡད་འདུག་པར་ལྟ་རུ་བཅུག བྱིས་པ་དེའི་སྙིང་ཆུང་ང་
རྒྱལ་དང་བསྡེབས་ནས་དྲག་ཏུ་ལྡིང་རིམ་གྱིས་རང་ཉིད་གཞོན་ནུ་ཞིག་ཡིན་པ་བརྗེད་
དེ། ན་མཉམ་ཞིག་ལ་ཁ་བརྡ་བྱེད་པ་དང་འདྲ་བར་སྣང་དོགས་གང་ཡང་མེད་པར་གང་
འདོད་དུ་བཤད། ཁོའི་ཁ་བརྡའི་ནང་དོན་དང་འདྲ་བར། ཨེ་ཏུ་ཅ་ཧ་ཅང་རིག་རྒོད་ཅིག་
ཡིན། ནད་ཀྱི་དབང་གིས་བསམ་ཤེས་པ་ཅུང་སྔ་བ་རེད། ཁོ་རང་མི་རྒན་ཚོ་དང་མཉམ་དུ་
སྡོད་པའི་དུས་ཚོད་མང་པས་ཡིན་ནམ། སེམས་ཁམས་ཤིན་ཏུ་ཛ་དྲག་ཆེ། དོན་དག་གང་
ཡང་ལྷོད་ལ་བབས་ཏེ་ཁ་བརྡ་བྱེད་མི་ཐུབ་སྟེ། ཡིད་སེམས་རབ་ཏུ་སྤྲོ་བ་མིན་ན་ཧ་ཅང་སྡང་
བ་ཡིན། ཞེ་སྡང་ཧ་ཅང་ཆེ་བས་ངོ་ཡང་གཅུས་ནས་ཕལ་ཆེར་སྐྱུག་བྲོ་བའི་ཚད་དུ་སླེབས།
ཁོ་ལ་ནད་བྱུང་བས་ཡིན་ཀྱང་སྲིད། ཁ་བརྡ་བྱེད་དུས་རྟག་པར་ཁོང་ཁྲོ་དྲག་པོ་ཞིག་ལང་
གིན་འདུག ཕར་བལྟས་ན་ཁོའི་གླེན་རྟུལ་གྱི་མགོ་བཅོམ་སོང་བ་དེ་ཁོ་རང་ཉིད་ཀྱི་ངར་
སེམས་དང་འཇིགས་སྣང་ཡིན་པ་འདྲ།
ནན་རིམ་པས་དཀའ་ལས་ཅི་ཡང་མ་མྱངས་པར་བྱིས་པ་དེའི་ཡིད་ཆེས་ལོན་པ་དང་།
དུས་ཚོད་ཕྱེད་ཙམ་གྱི་ཡུན་ལ་དྲག་ཏུ་ལྡིང་བའི་སྙིང་གསོན་པོ་འདི་ལག་པས་ཟིན་སོང་།
བྱིས་པར་མགོ་གཡོག་གཏོང་རྒྱུ་ལས་སླ་བ་ཞིག་མེད། དོགས་ཟོན་སྤུ་ཙམ་ཡང་མེད་པའི་
བྱིས་པ་དག་ལ། གཞན་པས་བརྩེ་དུང་གི་ཕྱིར་དུ་ཁོ་ཚོར་ཉེ་བར་བཏུད་པ་ཧ་ཅང་ཉུང་།
མ་པས་རང་ཉིད་ཆུང་དུས་ཀྱི་བརྩེ་དུང་མ་འདྲེས་ཤིང་། བྱིས་པའི་ཁམས་དང་ནན་རིམ
བསྟུན་པའི་ཁ་བརྡ་ཨུ་ཚུགས་སུ་མི་འགྲོ་ཤ་སྟག་རེད། དེ་ལྟར་ཚད་བཀག་ཅི་ཡང་མེད་པར།
བྱིས་པ་དེས་ཀྱང་རང་དང་མཉམ་པའི་མི་ཞིག་གི་ཚུལ་དུ་བཞག སྐར་མ་འགའི་རྗེས་
སུ། ཁོ་གཉིས་ལ་བར་ཐག་མེད་པ་ཞིག་ཏུ་གྱུར། ཁོས་ས་སྟོང་ལུང་སྟོང་འདི་འདྲ་ཞིག་ནས་
གློ་བུར་དུ་གྲོགས་པོ་ཞིག་རྙེད་པར། དགའ་བ་དང་སྐྱིད་པས་ཅི་བྱེད་པའང་མི་ཤེས། འདི་
གྲོགས་པོ་ཅི་འདྲ་ཞིག་ཡིན་ནམ། ཝེ་ཡེ་ནཱ་རུ་ཡོད་པའི་སྐད་རྣ་བར་ཟུག་འགྲོ་བའི་རོགས་
པ་དེ་ཚོ་བརྗེད་ནས་ཤུལ་ཙམ་ཡང་མེད། ཁོ་ཚོ་རྒྱལ་ཁམས་མ་འགྲིམས་པས་ལྟ་རྒྱ་མཐོང་
རྒྱ་མེད་པར་དོན་དག་ཙག་ཙིག་ལབ་གླེང་བྱེད་པ་དང་། ཁོ་ཚོའི་སྣང་བརྙན་དེ་གསར་བ་
གསར་རྐྱང་ལ་ཐུག་ཚེ་གཙང་ཕྱགས་བྱེད་ངེས། ཁོའི་མྱོས་པ་ལྟ་བུའི་བརྩེ་སེམས་ཡོད་ཚད་
གྲོགས་པོ་གསར་བ་འདིར་དབང་འགྲོ། གྲོགས་པོ་འདི་དང་ཁ་གྱེས་སྐབས། སང་ཉིན་ཞོགས
པར་ཡང་བསྐྱར་བསླེབ་པར་ཞུས། ཁོའི་སེམས་ང་རྒྱལ་གྱིས་ཁྱེར་བ་ལོས་ཡིན། ཕུ་བོ་
ཞིག་དང་འདྲ་བར་གྲོགས་པོ་གསར་པ་དེས་རྒྱང་རིང་ས་ནས་ཁོ་ལ་ལག་གཡུག་བྱེད་ཀྱིན་
ཡོད། དུས་ཡུན་ཐུང་ངུ་འདི་ཁོ་ལ་མཚོན་ན་མི་ཚེ་འདིར་ཆེས་མཛེས་སྡུག་ལྡན་པའི་
དུས་ཤིག་ཡིན་ཀྱང་སྲིད། བྱིས་པ་ཞིག་ལ་མགོ་སྐོར་གཏོང་རྒྱུ་དེ་ཧ་ཅང་ལས་སླ་མོ་ཞིག་
རེད། སྐུ་ཞབས་འདིས་འཛུམ་མདངས་ཤིག་དང་ཆབས་ཅིག་བྲེལ་འཚུབ་ཀྱིས་རྒྱུག་
འགྲོ་བའི་བྱིས་པ་དེར་མིག་བལྟ་བྱས། ཁོས་བསམ་པར་བར་མི་འདི་ལག་ཏུ་ཚུད་སོང་བ་
ཡིན། བྱིས་པ་འདིས་ཚར་རྒྱུ་མེད་པར་ཁོས་བཤད་པའི་སྐད་ཆ་རྣམས་ཡང་བསྐྱར་རེ་རེ་
བཞིན་ཁོའི་ཨ་མར་བཤད་སྲིད་པ་ཁོས་རྟོགས་ཡོད། ཁོའི་ཨ་མ་ཨ་ཐང་ཆད་པའི་བར་དེ་
ལྟར་བྱེད་སྲིད། དུས་དེར། ཁོས་ད་ཅི་ཐབས་མཁས་ཀྱིས་མོ་ལ་ངོ་བསྟོད་ཀྱི་ཚིག་འགའ་
བསྣན་འདུག་པར་མགོ་ལྕོག་ལྡེམ། གཞུང་རྒྱུད་དྲང་པའི་བྱིས་པ་འདིས་ཁོ་དང་ཨ་མ་
གཉིས་ཕྱོགས་གཅིག་ཏུ་འཐེན་རྒྱུ་ཡིན་པ་ཁོའི་སེམས་ནས་ཁྲིགས་སེ་ཡོད། ནན་རིམ་པས་
རང་ཉིད་ཀྱིས་དཀའ་ལས་གང་ཡང་རྒྱག་མི་དགོས་པར། ཁོ་དང་ཡིད་དུ་འོང་བའི་བུད་
མེད་ཆ་མེད་འདིའི་བར་ཐག་ཇེ་ཉེར་བཏང་བ་རེད། ཁོ་དལ་བྲེལ་མེད་པར་ཁོར་ཡུག་ལ་
གཡེང་ནས་བསྡད་ཆོག་སྟེ། རྒྱུ་མཚན་ནི་ཚ་དྲོད་ལྡན་པའི་ལག་ཟུང་ཞིག་གིས་ཁོ་ཚོའི་
བར་ལ་འབྲེལ་ཟམ་འཕངས་ཏེ་མོའི་ཕྱོགས་སུ་ཁྲིད་འགྲོ་བ་རྟོགས་ཡོད།
མི་གསུམ་གྱི་མཉམ་གཏོང་གཞས།
ཆུ་ཚོད་གཅིག་གི་རྗེས་ནས། འཆར་གཞི་མགོ་མཇུག་བར་གསུམ་ཚང་མ་ལེགས་
འགྲུབ་བྱུང་བ་དང་། ལོ་ན་གཞོན་པའི་ནན་རིམ་པས་བསམ་བཞིན་དུ་ཅུང་འཕྱི་བར་ཟ་
ཁང་དུ་ཡོང་བ་དང་། ཨེ་ཏུ་ཅ་ཡིས་གདོང་ལ་སྐྱིད་པའི་འཛུམ་བསྐྱིལ་ཅིང་། འདུག་སྟེགས་
ལས་མར་ལྡིང་ཡོང་སྟེ། ཁོ་བོས་ནས་ལག་གཡུག་བྱེད་ཀྱིན་ཨ་མའི་ཕུར་ཁ་ནས་འཐེན་
ཙམ་བྱས། བྲེལ་བྲེལ་འཚུབ་འཚུབ་ངང་སྤྲོ་སྣང་ཆེན་པོས་མོ་ལ་སྐད་ཆ་བཤད་པ་དང་། མི་
རྣམས་ཀྱིས་དོ་སྣང་བྱེད་པའི་ལག་བརྡས་ནན་རིམ་པ་བསྟན། ཨ་མ་དོགས་མ་བདེ་བར་ངོ་
མདོག་དམར་པོར་གྱུར། བྱིས་པའི་བྱུང་རྒྱལ་གྱི་སྤྱོད་སྟངས་ལ་ཚོད་འཛིན་བྱས། ཡིན་ཀྱང་
བྱིས་པའི་སེམས་འདུན་ལ་ཁ་ཡ་མ་བྱས་ཐབས་མེད་ཀྱིས་ཕྱོགས་དེར་ལན་ཅིག་བལྟས།
ནན་རིམ་པས་འཕྲལ་མར་སྐབས་དེ་དང་བསྟུན་ནས་ཚུར་ལ་མགོ་བོ་སྒུར་ནས་གུས་པ་
བྱས། འདི་ལྟར་ངོ་ཤེས་སུ་གྱུར་པ་དང་། མོས་ཀྱང་ཕྱིར་གུས་པ་མི་བྱེད་ཀ་མེད་བྱུང་ཡང་།
དེ་མུར་མགོ་བོ་སྡེར་མའི་ནང་དུ་སྒུར། ཟ་མ་ཟོས་ཚར་རག་ཏུ་ཕྱོགས་དེར་མ་བལྟས། ཨེ་
ཏུ་ཅ་དེ་ལས་ལྡོག་སྟེ། མཚམས་མེད་པར་མགོ་བོ་བཀྱགས་ཏེ་ཚུར་ལ་བལྟ་བ་དང་། ཐེངས་
ཤིག་ལ་ཐ་ན་ཅོག་ཙེའི་ཕ་རོལ་ནས་སྐད་ཆའང་བཤད་པ་རེད། འདི་ལྟའི་ཚོད་མེད་པའི་
སྤྱོད་སྟངས་དེ་ཁོའི་ཨ་མས་འཕྲལ་དུ་བཀག་འགོག་བྱས། ཟ་མ་ཟོས་རྗེས་ཨ་མས་ཁོ་ལ་
ཕྱིར་སོང་ནས་ཉལ་དགོས་ཞེས་པར། ཁོས་ཀྱང་དེ་ལྟར་བསྒྲུབས་པ་རེད། མ་བུ་གཉིས་ཀྱིས་
སྐད་གཅོམ་ཆུང་ངུས་ཤབ་ཤུབ་བཤད་རྗེས། མཐའ་འབྲས་ནི་བྱིས་པ་ཅོག་ཙེ་གཞན་ཞིག་
གི་གམ་དུ་སོང་ནས། རང་གི་གྲོགས་པོ་ལ་ཞལ་གྱེས་ཞུས། ནན་རིམ་པས་ཀྱང་ཁོ་ལ་བྱམས་
བརྩེའི་ངང་ཚིག་འགའ་བཤད་པར། ཁོའི་མིག་འོད་ལམ་ལམ་འཚེར། ནན་རིམ་པས་སྐར་
མ་ཁ་ཤས་ལ་བྱིས་པ་དེར་ཁ་བརྡ་བྱས་རྗེས། གློ་བར་དུ་ཐབས་མཁས་ཀྱིས་ཁ་གཡར་ནས་
ཡར་ལངས་ཏེ། ཅོག་ཙེ་གཞན་པར་འཚུབ་ཆ་ལངས་པའི་ལྕམ་མོའི་གམ་དུ་སོང་ནས། མོར་
བློ་རིག་བཀྲ་པའི་བུ་འདི་འདྲ་ཞིག་ཡོད་པར་རྟེན་འབྲེལ་ཞུས་ཤིང་། ཁོ་དང་བུ་ཆུང་གཉིས་
མཉམ་དུ་སྔ་དྲོ་ཞིག་ལ་གང་དགར་རོལ་བར་བསྔགས་བརྗོད་བྱས། ཨེ་ཏུ་ཅ་འཁྲིས་སུ་
ལངས་ཏེ་དགའ་སྤྲོ་དང་ང་རྒྱལ་གྱིས་གདོང་ཡང་དམར་པོར་གྱུར། ནན་རིམ་པས་མཇུག་
མཐར་བྱིས་པའི་བདེ་ཐང་གི་གནས་ཚུལ་དྲིས་པ་དང་། དེ་འདྲའི་ཞིབ་ཚགས་པ་དང་དྲི་བ་
མང་བོ་ལ་མོས་ལན་མ་བཏབ་ཐབས་མེད་རེད། དེ་ནས་ཁོ་གཉིས་ཀྱིས་རང་ཤུགས་སུ་དུས་
ཡུན་ཧ་ཅང་རིང་བོ་ཞིག་ལ་ཁ་བརྡ་བྱས། བུ་ཆུང་སྤྲོ་སྣང་གིས་ཁེངས་ཤིང་གུས་ཉམས་ཀྱིས་
གམ་དུ་ཉན་འདུག ནན་རིམ་པས་རང་ཉིད་ངོ་སྤྲོད་བྱས་པ་དང་། རང་ཉིད་ཀྱི་རུས་མིང་
སྙན་པོ་འདིས་གཏམ་འདོད་ཆེ་བའི་བུད་མེད་དེར་ཤུགས་རྐྱེན་ངེས་ཅན་ཞིག་བཞག་སོང་
བར་སྙམ། གང་ལྟར་ད་ལྟ་མོས་ཁོ་ལ་རྣམ་འགྱུར་ནན་ཏན་ཞིག་སྟོན། མོས་ལ་རྒྱ་ཉག་ཙམ་
ཡང་འཆོར་དུ་མི་འཇུག་པར། སྔ་མོ་ནས་ཁོ་ལ་བདེ་མོ་བཞག་ཅིང་། སླར་ཡང་བྱིས་པའི་
རྐྱེན་གྱིས་ཞེ་ཚིག་གཅིག་བསྣན་ཏེ་དགོངས་དག་ཞུས།
བྱིས་པས་ངོ་རྒོལ་དྲག་པོ་བྱས་ཏེ་རང་ཉིད་ཅུང་ཙམ་ཡང་ཐང་མི་ཆད། མཚན་གང་
བོར་མ་གཉིད་ན་ཡང་ཆོག་ཟེར་མོད། འོན་ཀྱང་ཨ་མས་ནན་རིམ་པའི་ཕྱོགས་སུ་ལག་པ་
བསྲིངས་ཚར་བས། ཁོས་ཀྱང་གུས་གུས་ཞུམ་ཞུམ་གྱིས་འོ་ཞིག་བྱས།
མཚན་མོ་འདིར་ཨེ་ཏུ་ཅ་གཉིད་ཡག་པོ་ཞིག་ལོག་མ་ཐུབ། ཀླད་པ་ཉོག་འདུག བདེ་
སྐྱིད་ཀྱི་བྲོ་བ་དང་རེ་ཆད་ཀྱི་ཕམ་ཁ་དག་ཁ་འཐབ་པར་བྱེད། རྒྱུ་མཚན་ནི་དེ་རིང་ཁོའི་
འཚོ་བའི་ཁྲོད་དོན་དག་གསར་བ་ཞིག་བྱུང་སོང་བ་རེད། ཁོས་ཐོག་དང་པོར་མི་རྒན་ཚོའི་
ལས་དབང་ལ་ཐེ་གཏོགས་བྱས་པ་རེད། གཉིད་མ་སད་ཀྱི་སྐབས་སུ་རང་ཉིད་བྱིས་པ་ཞིག་
ཡིན་པ་བརྗེད་དེ། སྐད་ཅིག་ལ་ནར་སོན་པའི་སྣང་བ་ཞིག་ཤར། ད་ལྟའི་བར་དུ། ཁོ་རང་
གཅིག་པུས་སློབ་གསོ་མྱངས་པ་དང་། རྒྱུན་དུ་ནད་མང་ཞིང་གྲོགས་པོ་ཉུང་བས། བྱམས་
བརྩེའི་དྲོད་ཁོལ་ཞིག་ལ་རེ་སྨོན་བྱེད། ཡིན་ཀྱང་ཕ་མ་དང་གཡོག་པོ་མ་གཏོགས་མེད།
མས་ཁོ་ལ་ཐུགས་ཁུར་ཉུང་བ་རེད། གལ་ཏེ་བརྩེ་དུང་གི་སྟོབས་ཤུགས་དོན་དེའི་འབྱུང་
རྐྱེན་ཁོ་ནར་གཞིགས་ནས། སྔར་གྱི་རེ་ལྟོས་དྲག་པོ་དང་ནང་སེམས་ཀྱི་འགྱུར་ལྡོག་ལ་
བསམ་བློ་མ་བཏང་ཚེ། དེ་དག་ཡོད་ཚད་ཡི་ཆད་དང་། ཁེར་རྐྱང་གིས་བཟོས་པའི་སྟོང་
སྣང་ངམ། མུན་ནག་གི་ཚད་གཞིར་བྱེད་པས། བརྩེ་དུང་གི་སྟོབས་ཤུགས་འདི་ལྟ་བུར་
ཚོད་དཔག་བྱེད་རྒྱུ་ནི་དཀའ་བའི་གནས་སུ་འཁུམས། ལྗིད་ཆེ་ཞིང་སྤུས་གཙང་བའི་དུང་
སེམས་ཤིག་གིས་འདི་ག་ནས་རེ་ཞིང་སྒུག ད་ནི་མོའི་བརྩེ་དུང་གི་བུམ་བཟང་ཡང་ཐོག་
མ་དང་གཉིས་སུ་མེད་པའི་ཉམས་སུ་རོལ་འོས་པ་ལྟར་སྣང་བའི་སྙིང་གྲོགས་གང་དེར་
འབུལ་འདོད་སྐྱེས། རེ་རྡི་ལྗེན་ནི་སྨག་ནག་ཁྲོད་ཁེར་ཧྲེང་དུ་ལུས་པ་དང་མཚུངས། ཁོའི་
སེམས་སུ་བདེ་སྐྱིད་དང་འཚུལ་བྲེལ་གཉིས་འགྲན་བཞིན་ལངས། ཁོས་སྐད་བྱུང་ནས་
དགོད་འདོད་ལ། མགོ་སྒུར་ནས་ངུ་ཡང་བསམ། རྒྱུ་མཚན་ནི། ཁོ་མི་དེར་ཤིན་ཏུ་དགའ། ཁོ་
ད་བར་དུ་གྲོགས་པོ་དང་ཕ་མ་གཉིས་ཀར་དགའ་མ་མྱོང་ལ། ཐ་ན་གནམ་བདག་ལའང་
དགའ་མ་མྱོང་། ཆུ་ཚོད་གཉིས་ཀྱི་ཡར་སྔོན་དུ་ཁོས་མི་དེའི་མཚན་ཡང་མི་ཤེས།
ཡིན་ན་ཡང་ཁོ་རིག་ཡག་ཅིག་ཡིན་པས། གསར་དུ་བསྒྲིགས་པའི་མཛའ་བརྩེ་འདིས་
ཁོ་ལ་སེམས་མི་སྐྱིད་པའི་ཚོར་བ་ཅི་ཡང་མ་བྱིན། ཁོའི་སེམས་འདི་ལྟར་མག་མོག་ཏུ་གྱུར་
དོན་ནི་རང་ཉིད་ཀྱི་ཉམ་ཆུང་དང་། རིན་ཐང་གང་ཡང་མེད་སྙམ་པས་རེད། “ང་ལྟ་བུ་
ལོ་བཅུ་གཉིས་ཅན་གྱི་བུ་ཕྲུག་ཅིག སློབ་ཆུང་ཡང་བཏོན་ཚར་མེད། མཚན་མོར་སུ་ལས་
ཀྱང་སྔ་མོར་མལ་དུ་ཉལ་དགོས། ང་ལྟ་བུ་ཞིག་ཁོའི་གྲོགས་པོར་ཡོང་ངམ།” ཁོས་དེ་ལྟར་
མཚམས་མེད་པར་བསམ་བློ་བཏང་། ཡང “ཁོ་ལ་མཚོན་ནས་བཤད་ན་ང་ནི་ཅི་ཡང་
མིན། ངས་ཁོ་ལ་ཅི་ཞིག་སྟེར་ཐུབ་བམ།” ཁོའི་སེམས་པ་སྡུག་གིས་ཁྱེར་བཞིན། ཕ་རོལ་
བར་དགའ་སེམས་ཇི་ལྟར་སྟོན་དགོས་པའང་མི་ཤེས་པར་གྱུར། དོན་དེས་ཁོ་རང་སྡུག་གི་
རྒྱ་མཚོར་བསྐྱལ། ཡར་སྔོན་གྲོགས་གསར་པ་ཞིག་བསྒྲིགས་ཚེ། ཐོག་མར་དེ་དང་མཉམ་
དུ་ཁོའི་སྒྲོམ་བུ་ནང་གི་སྦྲག་རྟགས་དང་ཆུ་རྡོ། ཡང་ན་བྱིས་པའི་དུས་སུ་ཚེ་ནོམ་དུ་རློམ་པ
མཐའ་དག་ཕྱིར་གློངས་ནས་མཉམ་སྤྱོད་བྱེད་ངེས། ཡིན་ཀྱང་། དངོས་པོ་དེ་ཚོ་ཁ་སང་ད་
དུང་དོན་སྙིང་ཆེན་པོ་ཡོད་པར་རློམ་ནའང་། དུས་ད་ལྟ་རིན་གོང་ཆག་སྟེ་ལྷག་མར་གྱུར། རྒྱུ་
མཚན་ནི་དངོས་པོ་འདི་ལྟ་བུ་གྲོགས་པོ་གསར་བར་ཇི་ལྟར་དབུལ་ལམ། ཁོའི་བརྩེ་སེམས་
མཚོན་པའི་ཐབས་ལམ་ཞིག་གང་ན་མཆིས། བསྡད་ཀྱིན་བསྡད་ཀྱིན་ཁོས་བྱིས་པ་ལོ་བཅུ་
གཉིས་ཅན་ཞིག་ལ་མཚོན་ན། སྡུག་བསྔལ་ཞིག་རེད་བསམས། ལོ་ཚོད་འདི་ནས་ཁོ་ད་བར་
དུ་ངུ་བའི་ཚད་ལ་གཏུག་མ་མྱོང་ལ། རང་ཉིད་ཀྱི་རྨི་ལམ་དུ་ཤར་བ་ལྟར། གཉིད་ནས་སད་
དུས་མི་རྒན་ཞིག་དང་། གསར་བུ་ཞིག་ཏུ་གྱུར་འགྲོ་བའི་རེ་བ་ཆེན་པོ་འཆང་ཡོད།
ཟིང་སློང་གིས་ཁྱེར་བའི་བསམ་བློ་འདི་དག་ལ་མྱུར་དུ་སྐྱེས་བུ་དར་མ་ཞིག་གི་ཁ་
དོག་རྣམ་པར་བཀྲ་བའི་རྨི་ལམ་གྱི་འཇིག་རྟེན་གསར་བ་ཞིག་སྦྲུམ། མཐར་ཨེ་ཏུ་ཅ་འཛུམ་
གྱི་ལེར་གཉིད་དུ་ཞུགས་སོང་ཡང་། སང་ཉིན་སྔ་དྲོའི་འདུ་འཛོམས་ཡིད་ལ་དྲན་རྗེས།
ཁོའི་གཉིད་བདེ་མོ་ཞིག་མིན། ཞོགས་པར་ཆུ་ཚོད་བདུན་སྟེང་གཉིད་ལས་སད་ཅིང་། འཕྱི་
འགྲོ་བར་སེམས་ཁྲེལ་བྱེད། ཁོས་བྲེལ་འཚུབ་ཀྱིས་ལྭ་བ་གྱོན་པ་དང་། ཨ་མའི་ཁང་བའི་
ནང་ལ་སོང་ནས་ཞོགས་འཚམས་ཞུས། དུས་རྒྱུན་ཨ་མས་དཀའ་ཚེགས་ཀྱིས་བོས་ཚེ་ཁོ་ད་
གཟོད་ཡར་ལངས་པ་ཡིན་པས། མིག་སྔུན་གྱི་གནས་ཚུལ་ལ་ཨ་མ་ཡ་མཚན་སྐྱེས། མོས་
དོན་གཞན་འདྲི་དབང་མ་བྱིན་པར། བྱིས་པ་ཁང་བའི་ཁང་བརྩེགས་འོག་མར་ཕྱིན་སོང་།
ཁོ་སེམས་འཚབ་སྟེ་བདེར་འབབ་ཐབས་མེད་པར་ཕར་འགྲོ་ཚུར་འགྲོ་བྱེད། དུས་ཚོད་
དགུར་སླེབས་ཀྱང་ཞོགས་ཟས་བརྗེད་སོང་བ་རེད། གྲོགས་པོ་ཁོ་དང་མཉམ་པོར་འཆམ་
འཆམ་དུ་འགྲོ་བར་ཡུན་རིང་སྒུག་ལོང་མེད་པའི་ཕྱིར་རོ། །
དུས་ཚོད་དགུ་དང་ཕྱེད་ཀའི་སྟེང་ནན་རིམ་པ་བག་ཡངས་པོར་སླེབས་བྱུང་། ཁོས་
དུས་བཅད་བརྗེད་སོང་བ་རེད། ཡིན་ཀྱང་ད་ལྟ་བུ་ཆུང་དེ་ཤུགས་ཆེན་པོས་ཁོའི་ཕྱོགས་སུ་
མཆོང་ཡོང་བས། དབང་མེད་དུ་བྱིས་པའི་ལྷག་སེམས་ལ་དགོད་འཛུམ་ཞིག་བསྡུས་ཤིང་།
རང་གི་དམ་བཅའ་མངོན་འགྱུར་བྱེད་པར་སྟ་གོན་བྱས། ཁོས་ལག་པས་བཞིན་ལ་གཟི་
མདངས་རྒྱས་པའི་གཞོན་ནུའི་ཕྲག་པར་འཇུས་ནས་ཕར་ཚུར་འཆག་འཆག་བྱས་མོད།
ཁོས་ཞི་འཇམ་གྱིས་ད་ལྟ་ཉིད་དུ་འཆམ་འཆམ་དུ་འགྲོ་བ་དང་ལེན་མ་བྱས། སྒོའི་ཕྱོགས་སུ་
ཅེར་བའི་མིག་འོད་རྣོན་པོ་དེ་ལས་ཁོས་ཅི་ཞིག་ལ་སྒུག་འདུག་པ་རྟོགས་ཐུབ། གློ་བུར་དུ་
ཁོས་ལུས་ཕུང་ཡར་དགྱེ་བ་དང་། ཨེ་ཏུ་ཅའི་ཨ་མ་ནང་དུ་ཐོན་བྱུང་། མོས་འཚམས་འདྲིར་
ལན་སྟེར་བཞིན་འཛུམ་པའི་ཉམས་དང་བཅས་ཁོ་གཉིས་ཀྱི་ཕྱོགས་སུ་གོམ་ཁ་བསྐྱར། ཚོ་
མཉམ་དུ་འཆམ་འཆམ་ལ་འགྲོ་རྒྱུ་ཡིན་པ་ཤེས་རྗེས། མོ་དགོད་བཞིན་བཟང་བསྟོད་བྱས།
མོའི་འཛུམ་ཉམས་མཐོང་འཕྲལ་ཨེ་ཏུ་ཅས་ཐེངས་འདིའི་འཆམ་འཆམ་དཀོན་ནོར་ཞིག་
ཏུ་བརྩིས་ཏེ་མོར་གསང་ཡོད་མོད། མོས་མྱུར་དུ་ནན་རིམ་པའི་རེ་བ་དང་ལེན་བྱས་ཏེ་
འཆམ་འཆམ་ལ་འགྲོ་རྒྱུ་ཁས་བླངས་པ་ན། ཨེ་ཏུ་ཅ་མ་དགའ་བར་མ་ཁར་སོ་བཏབ་སྟེ། མོ་
མི་སྔ་མི་འཕྱི་བར་ད་ལྟ་ཉིད་དུ་སླེབས་པར་ཚིག་པ་ཟོས། མ་གཞིར་ཐེངས་འདིའི་འཆམ་
འཆམ་ནི་རང་གཅིག་པུར་དབང་སྟེ། ཁོས་རང་གི་གྲོགས་པོ་ཨ་མར་མཚམས་སྦྱོར་བྱས་
མོད། དེ་ནི་སེམས་བཟང་བཅོས་པ་ཉག་གཅིག་ཡིན། ཡིན་ན་ཡང་དེའི་སྟབས་ཀྱིས་ཨ་མ་
དང་མཉམ་དུ་གྲོགས་པོ་འདིར་འགྲོགས་འདོད་མེད། ཁོས་ནན་རིམ་པས་རང་གི་ཨ་མར་
བརྩི་མཐོང་བྱེད་པ་མཐོང་ནས། ཡིད་མི་དགའ་ལོག་གེར་སོང་ཞིང་ཕྲག་དོག་གི་སེམས་
ཁམས་ཤིག་གཏིང་ནས་ལངས་ཡོང་།
དེ་ནས་ཁོ་གསུམ་པོ་མཉམ་དུ་འཆམ་འཆམ་དུ་བསྐྱོད་ཅིང་། མི་རྒན་གཉིས་ཀས་ཁོ་
ལ་ལྷག་པར་སེམས་ཁུར་བྱེད། འདི་ཡིས་བྱིས་པའི་སེམས་ཀྱི་བརྩེ་སེམས་ཀྱི་ཉེན་ཁ་ཆེ་རུ་
བཏང་། སུས་ཀྱང་འགྲན་མི་ཡོང་བར་བསམ་པའི་རང་ཉིད། གློ་བུར་དུ་ཅིར་ཡང་མི་དོ་བའི་
སྣང་ཚོར་ཞིག་བྱིན། ཨེ་ཏུ་ཅ་ཧ་ལམ་ཁོ་ཚོའི་ཁ་བརྡའི་བརྗོད་གཞི་ཁོ་ནར་གྱུར། ཨ་མས་
ཁོའི་སྐྱ་མདོག་གི་ངོ་གདོང་དང་བློ་ཁ་འཚབ་པོ། ཚུལ་འཆོས་ཀྱི་སེམས་ཚུལ་སོགས་བཤད་
དུས། ནན་རིམ་པས་འཛུམ་ཞིག་སྟོན་བཞིན་ཁས་ལེན་མི་ཕོད་པ་ལྟར། ཁོའི་གྲོགས་པོའི་
སྤྱོད་སྟངས་ལ་བསྟོད་བསྔགས་བྱས་ཏེ། ཨེ་ཏུ་ཅ་ཁོའི་གྲོགས་པོ་ཡིན་ཟེར། འདི་ནི་ཨེ་ཏུ་
ཅ་ཡི་ཆེས་མཛེས་སྡུག་གི་དུས་ཤིག་ཡིན། ཁོས་བྱིས་དུས་ཧྲིལ་བོར་མི་སུས་ཀྱང་ཁོ་ལ་ཁེ་
དབང་འདི་དག་ཡོད་པ་ཁས་ལེན་མ་བྱས་པ་དེ་རིང་ཐོབ་སོང་། ཁོ་ཡང་ཁ་བརྡའི་ནང་དུ་
ཞུགས་ཆོག མྱུར་དུ་ཁོ་ལ་ཁ་ཚུམས་ཟེར་མཁན་མེད། ཐ་ན་ཁོས་རེ་བ་འདྲ་མིན་སྣ་ཚོགས་
བཏོན་ཆོགདུས་རྒྱུན་ཁོས་བཤད་མ་ཐག་སྐྱོན་འཛུགས་པས། ཁོའི་སེམས་སུ་འཕྲལ་མར་
ཚོར་བ་བཅོས་མ་ཞིག་སྐྱེས་ཡོང་བར་ཁག་ཅི་མཆིས། ཁོ་ནར་སོན་པ་དང་འདྲ། ཁོའི་ཉིན་
མོའི་རྨི་ལམ་དུ། བྱིས་དུས་ནི་འདས་ཟིན་པ་ཞིག་ཏུ་གྱུར་ཅིང་། ཕར་གཡུགས་པའི་ལྭ་བ་
རྙིང་ཧྲུལ་ཞིག་དང་མཚུངས།
ཨེ་ཏུ་ཅའི་ཨ་མ་ཉིན་འདི་འགར་སྙིང་ཉེ་མཛའ་མཐུན་ཞིག་ཏུ་གྱུར། ཉིན་གུང་ནན་
རིམ་པ་ཅོག་ཙེ་ཐོག་བོས་ནས་ཟ་མ་ཟོས། ཡར་སྔོན་ཁ་གཏོད་པ་ལ་ད་ལྟ་ཕྲག་པ་གཤིབས་
ནས་བསྡད། ཕན་ཚུན་ངོ་ཤེས་པ་ནས་མཛའ་གྲོགས་སུ་གྱུར། མི་གསུམ་གྱི་མཉམ་གཏོང་གླུ་
གཞས་འཁྲབ་སྟོན་བྱེད་མགོ་བརྩམས་སོང་། བུད་མེད་དང་སྐྱེས་པ། བྱིས་པ་གསུམ་གྱི་སྐད་
སྒྲ་མཉམ་དུ་འཆམ་མཐུན་ངང་གྲགས་བྱུང་།
དཔུང་འཇུག
ད་ནི་སེམས་འཚབ་དང་སུན་སྣང་གིས་འདུག་ཐབས་བྲལ་བའི་རྔོན་པ་འདིས་རང་
ཉིད་ཀྱི་བརྔོན་དངོས་དེའི་ཉེ་སར་གཅར་བའི་དུས་ཚོད་ལ་བསླེབ་པར་སྙམ། ཁོ་ནི་ཁྱིམ་
མི་དང་འདྲ་བའི་མི་དང་མཉམ་དུ་མཉམ་སྒྲོག་རོལ་དབྱངས་གཏོང་རྒྱུར་མི་དགའ་བ་
རེད། མི་གསུམ་པོས་འདི་ལྟར་ཕན་ཚུན་ལ་ཁ་བརྡ་བྱེད་པ་མི་ལེགས་པ་མེད་ནའང་། ཡང་
གཅིག་བཤད་ན། ཁ་བརྡ་བྱེད་པ་ནི་ཁོའི་ཐོག་མའི་དམིགས་ཡུལ་མིན། ཁོས་ག་ལ་བརྗེད་
སྲིད། གདོང་འབག་རྫུན་མ་ཞིག་བཀབ་ནས། ཁོའི་འདོད་རྔམ་གཡོ་འགེབས་བྱེད་པའི་སྤྱི་
ཚོགས་འབྲེལ་བ་འདིས་ཕོ་མོའི་བར་གྱི་བརྩེ་དུང་གི་དུས་ཚོད་ཡག་ཤོས་དེ་ནར་འགྱངས་
སུ་གཏོང་བ་དང་། སྐད་ཆར་ངར་ཤུགས་དང་དཔུང་འཇུག་ལ་གསོན་ཤུགས་མེད་པར་བྱེད།
མོའི་ཁ་བརྡར་ཉན་ནས་རང་གི་དམིགས་ཡུལ་དངོས་དེ་བརྗེད་མི་རུང་། ཁོའི་སེམས་སུ་
གདེང་ཚོད་ཡོད། ཕ་རོལ་པས་ཁོའི་དམིགས་ཡུལ་རྟོགས་འདུག
ཕར་བལྟས་ན་ཁོས་བུད་མེད་འདིའི་སྟེང་བཀོལ་བའི་སེམས་ཤུགས་དང་དུས་ཚོད་
ཡོད་ཚད་དོན་མེད་ཡིན་མི་སྲིད། མོ་ད་ལྟ་ཐག་གཅོད་རང་བཞིན་གྱི་ལོ་ཚོད་དུ་གནས་ཡོད་
ལ། བུད་མེད་ཅིག་ན་ཚོད་འདི་ལ་སོན་རྗེས་ད་གཟོད་རང་ཉིད་ཀྱིས་མི་ཚེ་གང་བོ་རང་ལ་
མི་དགའ་བའི་སྐྱེས་པ་དེར་བློ་དཀར་ནས་བསྡད་པ་ལ་འགྱོད་པ་སྐྱེས་མགོ་རྩོམ་སྲིད། མོའི་
མེ་ཏོག་ལྟ་བུའི་ཞལ་ཟླའི་བཀྲག་མདངས་ཀྱིས་ཡང་བསྐྱར་མོ་རང་ཨ་མའི་ལྷན་གཤིས་དང་
བུད་མེད་ཀྱི་ལྷན་གཤིས་བར་གྱི་ཆེས་མཐའ་མཇུག་གི་ཛ་དྲག་ཆེ་བའི་གདམ་ཀར་གཏད།
འཚོ་བས་སྔ་མོ་ནས་དྲིས་ལན་བཏབ་ཟིན་པ་འདྲ་སྟེ། འདོད་བློའི་འགུགས་ཤུགས་དང་ཟད་
དུ་མེད་པའི་ཕྱོགས་སྟོན་གྱི་རེ་བས་བརྩེ་དུང་གི་བརྒྱུད་རིམ་ཉམས་སུ་མྱོང་བ་དང་འདོད་
བརྩེ་གཉིས་གཏན་བྲལ་བྱེད་པའི་བར་སོམ་ཉིར་ཚུད་ཡོད། བུད་མེད་ཅིག་གིས་ཉེན་ཁའི་
ངང་ཐག་གཅོད་དགོས་ཏེ། དེ་ནི་རང་ཉིད་ཀྱི་ལས་དབང་གཞིར་བཟུང་ནས་འཚོ་དགོས་
སམ། ཡང་ན་བྱིས་པའི་ལས་དབང་གཞིར་བཟུང་ནས་འཚོ་དགོས་པ་དང་། བུད་མེད་ཅིག་
བྱེད་དམ་ཡང་ན་ཨ་མ་ཞིག་བྱེད་རྒྱུ་ཡིན་པ་དེ་རེད། ནན་རིམ་པ་དེ་ནི་དོན་དག་འདིའི་
རིགས་ཀྱི་སྟེང་མིག་ཧ་ཅང་རྣོ་བས། ད་ལྟ་མོ་རང་འཚོ་བའི་མེ་ལྕེ་དང་རང་ཉིད་བློས་གཏོང་
གི་བར་ཉེན་ཁའི་ངང་གཡོ་འགུལ་བྱེད་པ་ཚོར། མོས་དུས་རྒྱུན་གྱི་ལབ་གླེང་ཁྲོད་རང་གི་
ཁྱོ་ག་གླེང་རྒྱུ་བརྗེད་འགྲོ་བ་དང་། སྐྱེས་པ་འདིས་མོར་ཕྱིའི་རྣམ་པའི་དགོས་མཁོ་སྐོང་ཐུབ
པ་ཙམ་ལས། གོ་གནས་མཐོ་ཞིང་འཚོ་བ་སྐྱིད་པའི་དགའ་མགུའི་འདོད་པ་སྐོང་མི་ཐུབ།
ལྕམ་མོ་འདིའི་སེམས་ནང་རང་གི་བྱིས་པ་ལ་གསལ་ཆ་གང་ཡང་མེད། མོའི་མིག་ནང་
དུ་བློ་གཏད་དང་རེ་བཅོལ་མེད་པའི་ཤུགས་རིང་དང་སྐྱོ་གདུང་སྦས་ཤིང་། དེས་ནི་མོའི་
འཚོ་བ་དང་ཆགས་སེམས་དག་མནན་འདུག ནན་རིམ་པས་མྱུར་མོར་དཔུང་འཇུག་བྱ་
བསམས་ཀྱང་། དུས་མཚུངས་སུ་མི་ལ་རྔམ་ཐལ་བའི་བག་ཆགས་འཇོག་མ་འདོད། དེ་ལས་
ལྡོག་སྟེ་ཉ་བ་རྒན་པོས་ཉ་འཛིན་པ་ལྟར། ཐོག་མར་ལྕགས་ཀྱུ་བཙུགས་ཤིང་། དེ་ནས་ཤུགས་
ཀྱིས་ཕྱིར་འཐེན་པ་བཞིན་དུ། ཁོས་ཀྱང་ཕྱི་ཚུལ་ནས་མཛའ་བརྩེ་གསར་བ་འདིར་ཅི་མི་
སྙམ་པ་དང་། མོས་ཚུར་ལ་རྣམ་འགྱུར་སྟོན་པར་སྒུགས་མོད། དོན་དངོས་སུ་ཁོ་རང་བརྩོན་
ལེན་བྱེད་མཁན་དེ་ཡིན། སྤྱི་ཚོགས་རིགས་རུས་ཀྱི་བར་ཁྱད་དེ་སྔར་བས་མངོན་པར་དོད་
ཆེད་དང་རང་ཉིད་ཀྱི་ཁེངས་རློམ་དེ་འབུར་དུ་ངོམ་ཕྱིར། ཁོས་ཕྱི་ཚུལ་དུ་ཁེངས་རློམ་གྱི་
རྣམ་པ་ཙམ་སྟོན་རྒྱུའི་སེམས་ཐག་བཅད། སྐུ་དྲག་གི་རིགས་རུས་དང་ཁེངས་རློམ་གྱི་བྱ་
སྤྱོད་བཅས་ཕྱི་རྐྱེན་འབའ་ཞིག་ལ་བརྟེན་ན། ད་གཟོད་རྒྱགས་ཚད་རན་ཞིང་ཡིད་དུ་འོང་
བའི་བུད་མེད་དེ་སྤྱོད་ཐུབ་པར་སྙམ་སྟེ་སྤྲོ་བ་ལྷག་པར་འཕེལ།
ཐེངས་འདིའི་སྤྲོ་སེམས་འཁོལ་བའི་རྒྱན་འགྱེད་ཀྱིས་ཁོའི་ཡིད་སེམས་གཡོ་མགོ་
བརྩམས་བྱུང་། དེའི་རྐྱེན་གྱིས་ཁོས་བྱ་བ་སྒྲུབ་སྐབས་རང་ཉིད་ལ་སེམས་ཆུང་བྱ་བར་བཙན་
གྱིས་སྐུལ། ཕྱི་དྲོ་ཧྲིལ་བོར་ཁང་བའི་ནང་དུ་བསྡད་ཅིང་། སེམས་སྤྲོ་བའི་ངང་གཞན་གྱིས་
ཁོ་འཚོལ་བ་དང་དྲན་པ་རྟོགས་སོང་། ཡིན་ཀྱང་ཁོ་གནས་དེར་མེད་པ་མོས་མཉམ་འཇོག་
མ་བྱས། དོན་དངོས་སུ་ཁོ་མ་ཡོང་བ་ནི་མོར་ལྟ་རུ་བཅུག་པ་ཡིན་མོད། ཉམ་ཆུང་བྱིས་པར་
མཚོན་ན་ཁྲིམས་ཆད་ཅིག་ཏུ་གྱུར་འདུག ཨེ་ཏུ་ཅ་ཡིས་ཕྱི་དྲོ་ཧྲིལ་བོར་ཅི་ཞིག་བརླགས་
སོང་བ་ཇི་བཞིན་སེམས་བདེ་ལ་མ་བབས། སྐྱེས་པ་ཚོར་དམིགས་བསལ་དུ་མངའ་བའི་
འགྱུར་མེད་ཀྱི་ལྷག་བསམ་དེས། དུས་ཚོད་རིང་བོ་ཞིག་ལ་ཁོའི་གྲོགས་པོར་སྒུགས། ཁོས་
བསམ་པར། མི་ཁོ་ལ་མ་སྒུག་པའམ་རང་གཅིག་པུས་དོན་ག་གེ་མོ་བསྒྲུབ་ན་གྲོགས་པོའི་
བརྩེ་འདང་ལ་མ་གུས་པར་སེམས། ཁོ་རང་མགོ་མེད་པའི་སྦྲང་ནག་བཞིན་བར་ཁྱམས་སུ་
གང་སར་འཁོར་ནས། སེམས་ཁམས་སྔར་ལས་མི་བདེ་བར་གྱུར། ཁོས་མི་དྲན་དགུ་དྲན་
དང་ཟ་ར་ཟི་རིའི་ངང་ནན་རིམ་པར་སྟབས་ཉེས་དང་འཕྲད་པའམ་མ་བསམ་ས་ནས་འཕྱ་
དམོད་ཐེབས་པར་བསམ། ཁོ་སེམས་འཚབ་ཅིང་སྐྲག་སྟེ་ཧ་ལམ་ངུས་བྱུང་།
ནན་རིམ་པ་དགོང་མོར་ནུབ་ཇ་འཐུང་དུས་དགའ་བསུ་ཆེན་པོ་ཐོབ། ཨེ་ཏུ་ཅ་ཡིས་
ཨ་མའི་ཐ་ཚིག་དང་གཞན་པའི་མཚར་སྣང་གང་ལའང་མི་འཛེམ་པར་མཆོང་ལྡིང་བྱས་
ཤིང་། ཧ་ཅང་ཕྲ་བའི་ལག་ངར་གཉིས་ཀྱིས་ནན་རིམ་པའི་བྲང་ཁར་འཁྱུད། “ཁྱེད་རང་
གང་ན་ཡོད། ད་ཅི་ཁྱེད་གང་ལ་སོང་ངམ།” འཚུབ་ཆ་ལངས་བཞིན་བཤད་རྒྱུར། “ང་
ཚོས་ཁྱོད་གང་ཡིན་སར་བཙལ་བ་ཡིན།” ཨ་མས་སེམས་སུ་བུ་འདིས་རང་ཉིད་བྱེད་སྒོ་
འདིའི་ནང་དྲུད་སོང་བ་མི་འོས་པར་བསམ་ཞིང་། གདོང་དམར་པོར་གྱུར་ཏེ། ཧ་ཅང་དྲག་
པོས་ངང “ཨེ་ཏུ་ཅ། མར་སྡོད། ཚུལ་དང་ལྡན་པར་གྱིས།” (མོས་རྒྱུན་པར་བྱིས་པ་ལ་
ཧྥ་སྐད་བཤད་པ་དང་། སྐད་རིགས་འདི་བཤད་པར་མོ་ཡང་བྱང་ཆ་དེ་འདྲ་མི་ལྡན། རྙོག་
འཛིང་གི་མཚོན་ཐབས་ལ་འཕྲད་ཚེ་དཀའ་གནད་དང་ཐུག་སླ)ཨེ་ཏུ་ཅ་ཡིས་ཁ་ཉན་
ཏེ་མར་བསྡད་ན་ཡང་། སྔར་བཞིན་བར་མ་ཆད་པར་ནན་རིམ་པ་ལ་དྲི་བ་བྱས་པས། ཨ་
མས་བུར་བལྟས་ཏེ “སེམས་ལ་ཟུངས་ཤིག ནན་རིམ་པ་སྐུ་ཞབས་ཀྱིས་ཅི་བྱེད་འདོད་
ན་དེ་བྱས་ཆོག་པ་རེད། ཡང་གཅིག་བཤད་ན་འུ་ཅག་དང་ལྷན་དུ་བསྡད་ན། ཁོས་སྙིང་བོ་
མེད་པར་སེམས་ཀྱང་སྲིད།” ད་ཐེངས་ནི་མོས་རང་ཉིད་དེའི་ནང་དུ་དྲུད་པ་རེད། ནན་
རུམ་པའི་སེམས་སྤྲོ་ལྷང་ལྷང་དུ་གྱུར། ཁོའི་སེམས་ལ་ལེ་བདའ་འདི་ནི་དོན་ངོ་མར་ཁོས་
བསྟོད་བསྔགས་ཐོབ་པའི་བླང་བྱ་བཏོན་པ་རེད། ཁོའི་རྔོན་པའི་ཞེད་སྣང་གི་རང་གཤིས་
དེ་དཀྲོགས་སོང་། འདི་འདྲའི་མགྱོགས་པོར་བརྔོན་བྱའི་རྗེས་ཤུལ་རྙེད་པ་མ་ཟད། བརྔོན་
བྱ་དེ་ཁོའི་མེ་མདའི་ཁ་རུ་ཡོད་པ་རྟོགས། ཁོ་དགའ་ནས་མྱོས་ཤིང་རྔམ་སེམས་ཤིག་ཀྱང་
སྐྱེས། ཁོའི་མིག་ཟུང་ལས་འོད་ཟེར་ཆེམ་ཆེམ་དུ་སྤྲོ་ལ། ཁྲག་དྲོན་ཁྲག་རྩའི་ནང་མགྱོགས་
པོར་རྒྱུ་བར་བྱེད། རང་ཉིད་ཀྱིས་ཀྱང་ཅི་ཡིན་མི་ཤེས་པར། སྐད་ཆའི་ཚིག་འབྲུ་གཙང་བོ་
འབབ་པ་བཞིན་མཆུ་འདབ་ལས་བརྡོལ་བྱུང་། དེ་ཡང་འཁྲབ་སྟོན་པ་ཁ་ཤས་ཀྱིས་སྣང་
ཚོར་ཞིག་ཏུ། གསོན་ཤུགས་ལྡན་པའི་ལྟ་མོ་བ་རྣམས་ཁོ་ཚོས་མྱོས་པར་བྱས་ཚེ། ད་གཟོད་
ཁོ་ཚོ་སྤྲོ་སེམས་རབ་ཏུ་རྒྱས་ནས་གར་ལ་ཞུགས་པ་ལྟར་རེད། ལྷན་སྐྱེས་ཀྱི་ཆགས་སྲེད་
ཅན་ཚོས་བུད་མེད་ཀྱི་དགའ་སྣང་ཐོབ་པ་ཙམ་ཤེས་ཚེ། ལྡབ་འགྱུར་གྱིས་ཕུལ་དུ་བྱུང་བར་
བྱེད། ནན་རིམ་པ་ཡང་དེ་ལས་མ་འདས་ཏེ། ཁོ་ཁ་བདེ་ལྕེ་བདེ་ཞིག་ཡིན་ལ། དོན་དག་
མངོན་སུམ་གསོན་ཉམས་ལྡན་པར་བཤད་མཁས། འོན་ཀྱང་དེ་རིང་ཁོས་གསར་དུ་
བསྒྲིགས་པའི་གྲོགས་ལ་རྟེན་འབྲེལ་ཞུ་ཆེད་ཆང་པེ་ཙི་འགའ་འཐུང༌། ཁོས་ཆེད་དུ་ཤང་
ཕན་ཆང་བདམས་པ་དང་། ཁོས་རྒྱུན་ལྡན་ལས་འགོངས་པའི་འཐུང་རྩལ་ཞིག་ངོམ།
ཁོས་རྒྱ་གར་ནས་རི་དྭགས་བརྔན་པའི་གནས་ཚུལ་ལྷུག་བརྗོད་བྱས། ཁོ་ནི་སྐྱེས་ཁུངས་
གྲགས་ཅན་ཡིན་པས་དབྱིན་ཇིའི་གྲོགས་པོ་ཞིག་གི་སྐུ་མགྲོན་བྱས་ནས་རྔོན་ལ་ཞུགས་པ་
ཡིན། འདི་འདྲའི་གླེང་བྱ་ཞིག་བདམས་པ་ནི་ཧ་ཅང་འཚམ་པོར་སྣང་། རྒྱུ་མཚན་འདི་ནི་
བར་གནས་ཀྱི་བརྗོད་གཞི་ཞིག་རེད། ཕྱོགས་གཞན་ཞིག་ནས་བཤད་ན། རྒྱལ་ཁབ་གཞན་
གྱི་བརྩེ་དུང་མངོན་ཚུལ་དེ་ལྕམ་མོ་འདི་ལ་མཚོན་ན་རྗེས་ཚོད་དཀའ་བ་ཞིག་ཡིན། དེའི་
སྟབས་ཀྱིས་མོར་སྤྲོ་བ་ཆེན་པོ་ཐེབས་སུ་བཅུག་ཀྱང་ཡིད་སེམས་ཆེས་བཀུགས་ཡོད་པ་ནི་
ཨེ་ཏུ་ཅ་རེད། ཁོའི་མིག་ཟུང་ལས་དགའ་སྤྲོས་མེ་ལྕེ་འབར། ཟ་འཐུང་བརྗེད་དེ་ཡིག་འབྲུ་
གཅིག་ཀྱང་མ་ལུས་པར་མིག་གིས་སྐད་ཆ་འཆད་མཁན་ལ་ཅེར་བསྡད། ཁོས་དཔེ་དེབ་
ལས་དོན་དག་དེ་དག་བཀླགས་མྱོང་བ་མ་གཏོགས། དངོས་སུ་ཡ་མཚན་པའི་དོན་དེ་དག་
དངོས་སུ་བརྒྱུད་མཁན་གྱི་མི་ངོ་མ་ཞིག་མཐོང་བའི་རེ་བ་རྦད་དེ་བཅངས་མ་མྱོང་། སྟག་
རྔོན་པ་དང་མི་རྒྱུད་རྫ་མདོག་དང་། ཧིན་རྡུའི་མི་དང་། པྲ་ཀི་ན་ཐི་སོགས་ཀྱི་ལོ་རྒྱུས་
དང་། མི་སྟོང་ཕྲག་མང་པོ་འཇིགས་སུ་རུང་བའི་འཁོར་ལོའི་རྩིབས་མའི་འོག་ཉལ་ནས་
ཚེ་འཕོས་པར་བྱེད་པའི་ལོ་རྒྱུས་སོགས། སྔོན་ཆད་ཁོས་མི་འདི་ལྟ་བུ་ཡོད་པ་གཏན་ནས་
བསམ་མ་མྱོང་ལ། དེ་དང་མཉམ་དུ་ཁོས་ལྷ་སྒྲུང་ནང་གི་རྒྱལ་ཁབ་དེ་དངོས་སུ་ཡོད་པར་
ཡིད་མི་ཆེས། དུས་ཡུན་སྐད་ཅིག་མ་འདིར་ཐེངས་དང་པོར་ཁོའི་སེམས་སུ་ཧ་ལས་པའི་
ཚོར་བ་ཞིག་སྐྱེས། ཁོའི་མིག་འོད་གྲོགས་པོའི་ལུས་སྟེང་ནས་འབྲལ་ཐབས་མེད་པར་གྱུར།
ཁོས་དབུགས་འབྱིན་རྔུབ་ཀྱི་མཚམས་བཞག་ནས། མིག་མདུན་གྱི་སྟག་བསད་མྱོང་བའི་
ལག་ཟུང་ལ་བལྟས་ནས་འདྲི་ཚིག་གཅིག་ཀྱང་འདྲི་མི་ཕོད་ཅིང་། ཁོའི་སྐད་ལ་ཉན་ན་
ཚ་བརྒྱབ་པ་ལྟར་སེམས་གཡོ་བར་བྱེད། ཁོའི་བྱ་ལྟར་མྱུར་བའི་བསམ་པའི་བཀོད་ཤུགས་
ཀྱིས་དེར་མཚུངས་ཀྱི་རི་མོ་བསྐྲུན་ནས་གནའ་གཏམ་དེ་དག་དང་མཐུན་སྦྱོར་བྱེད། ཁོས་
རང་གི་གྲོགས་པོ་སྨུག་མདོག་གི་སྒ་གདན་བཏིང་བའི་གླང་ཆེན་གྱི་གོང་དུ་ཡོད་པ་མཐོང་།
གཡོས་གཡོན་གཉིས་སུ་སྤྱི་བོར་མགོ་དཀྲི་རྩ་ཆེན་དཀྲིས་ཤིང་ཤ་མདོག་སྨུག་པོ་ཅན་གྱི་མི་
ཡོད། དེ་ནས་གློ་བུར་དུ་ནགས་གསེང་ནས་སྟག་ཅིག་མཆོང་ཡོང་བར། མཆེ་བ་དཀར་པོ་
ཕྱིར་མངོན་ཞིང་ལག་པའི་སྡེར་མོས་གླང་ཆེན་གྱི་སྣ་ལ་འཇབ་རྒོལ་བྱས། ད་ལྟ་ནན་རིམ་
པས་བཤད་པའི་གཏམ་རྒྱུད་སྔར་ལས་ངོ་མཚར་བ་སྟེ། མི་རྣམས་ཀྱིས་ཐབས་གང་ཞིག་
སྤྱད་ནས་གླང་ཆེན་འཛིན་ཞེ་ན། དེ་ནི་གཡུང་ལ་བཏུལ་བའི་གླང་ཆེན་རྒན་པ་བཀོལ་
ནས་གཏུམ་སྤྱོད་ཀྱི་གླང་ཕྲུག་གཟེབ་ཏུ་བཀུགས་ནས་འཛིན་བཟུང་བྱེད་ཅེས་པ་ན། བྱིས་
པ་དགའ་ནས་མིག་ལས་སྤྲོ་སྣང་གི་མེ་ལྕེ་འཕྱུར། སྐབས་འདིར། རལ་གྲི་ཞིག་གློ་བུར
དུ་ཁོའི་མིག་མདུན་དུ་ལྷུང་བ་དང་མཚུངས་ཏེ། ཨ་མས་ཆུ་ཚོད་ལ་བལྟས་རྗེས་གློ་བུར་དུ་
བཤད་རྒྱུར། “དུས་ཚོད་དགུ་ལ་སླེབས་འདུག གཉིད་དུ་སོང་།”
ཨེ་ཏུ་ཅ་སྐྲག་ནས་ངོ་མདོག་སྐྱ་བོར་གྱུར། བྱིས་པ་ཡོངས་ལ་མཚོན་ན་གཉིད་དུ་སྐུལ་
བ་ནི་འཇིགས་ཡེར་བའི་ཚིག་གཅིག་རེད། རྒྱུ་མཚན་ནི་སྐད་ཆ་འདི་ཁོ་ཚོར་མཚོན་ན།
མི་དར་མའི་སྔོན་དུ་ཐེབས་པའི་ཆེས་མངོན་གསལ་གྱི་བརྙས་བཅོས་རེད། རང་ཉིད་ད་དུང་
མནར་མ་སོན་པ་དང་། བྱིས་པ་དང་འདྲ་བར་གཉིད་དགོས་པས་ད་དུང་ལོ་ཆུང་ཡིན་པ་
ཁས་ལེན་དགོས། ཡིན་ཀྱང་ཆེས་སྤྲོ་སྣང་ལྡན་པའི་སྐབས་འདིར། མོས་ཅི་མི་སྙམ་པར་ཁོས་
གོ་མ་མྱོང་བའི་དོན་དག་ཉན་དུ་མ་བཅུག འདི་ལྟ་བུའི་ངོ་ཚ་ནི་ཆེས་འཇིགས་སུ་རུང་བ་
ཞིག་རེད།
“ཨ་མ་ལགས། ད་དུང་གླང་ཆེན་དང་འབྲེལ་བའི་གཏམ་རྒྱུད་ཅིག་ལ་ཉན། ང་འདི་
ལ་ཉན་དུ་ཆུགས་ཤིག”
ཁོས་མ་གཞིར་ཞུ་བ་བྱེད་འདོད་མོད། ཡིན་ཡང་ད་ལྟ་ཁོ་མི་རྒན་དུ་གྱུར་ཡོད་པ་ཐོལ་
གྱིས་དྲན་པས། ལ་རྒྱ་གསར་བ་ཞིག་དགོས་པར་སྙམ། ཁོས་ཡང་བསྐྱར་ཚོད་ལྟ་ཐེངས་
གཅིག་བྱས་པ་ལས་མ་འདས་ཀྱང་། ཁོའི་ཨ་མ་དེ་རིང་གཟབ་ནན་ཡ་མཚན་ཞིག་ཡིན་ཏེ།
“ཨེ་ཏུ་ཅ་ཁ་ཉོན། དུས་ཚོད་ཀྱང་ཧ་ཅང་འགོར་འདུག་པས་ཁང་བའི་ནང་དུ་འགྲོ་རོགས།
རྗེས་ཕྱོགས་ནན་རིམ་པས་བཤད་པའི་གཏམ་རྒྱུད་ཡོད་ཚད་ནན་ནན་ཏན་ཏན་གྱིས་ཁྱོད་
ལ་བཤད་ཆོག”
ཨེ་ཏུ་ཅ་དར་ཅིག་ལ་ཐེ་ཚོམ་ངང་ལུས། དུས་རྒྱུན་ཨ་མ་ཁོ་དང་མཉམ་དུ་ཉལ་བར་
འགྲོ། ཡིན་ཡང་ཁོས་གྲོགས་པོའི་སྔོན་དུ་ཞུ་བ་བྱེད་མི་འདོད། ཁོས་བྱིས་པའི་ང་རྒྱལ་གྱི་རྔ་
མ་བཙིར་གྱིན་འདི་ནས་བྲལ་བ་ལས་རང་མོས་ཀྱིས་གྱེས་པའི་ཚུགས་ཀ་ཞིག་བསྟན།
“ཨ་མ། ངོ་མ་ཡིན་ནམ། དེ་ན་ཁྱོས་ང་ལ་གཏམ་རྒྱུད་ཡོད་ཚད་བཤད་དགོས།
གླང་ཆེན་དང་འབྲེལ་བ་དེ་ཚོ་དང་། གཞན་པའི་གཏམ་རྒྱུད་ཡོད་ཚད་གཅིག་ཀྱང་མ་
ལུས་བར།”
“ཡ་ཡ། ངའི་བུ་ཕྲུག”
“དེ་རིང་ཤོད། ཅུང་ཙམ་གྱིས་ཤོད།”
“ཡ་ཡ་ཡ། ད་ལྟ་གཉིད་དུ་སོང་།” ཨེ་ཏུ་ཅས་རང་ཉིད་ལ་ཡིད་སྨོན་ཤོར། ཡིད་ལ་མ་
ཤར་བ་ཞིག་ལ་ནན་རིམ་པས་ཨ་མར་ལག་འཇུ་བྱས་ཀྱང་། ཁོའི་གདོང་དམར་པོར་མ་གྱུར།
ཡིན་ཡང་མགྲིན་པ་བརྣངས་ནས་ཧ་ལམ་ངུ་སྐད་ཤོར་སོང་། ནན་རིམ་པས་བརྩེ་གཤིན་
གྱིས་ཁོའི་མགོ་ལ་བྱིལ་བྱིལ་བཏང་བར། ཁོའི་གདོང་ལ་འཛུམ་མདངས་ཤིག་མངོན་བྱུང་།
ཡིན་ཡང་དེར་མཐུད་ནས་ཁོ་མགྱོགས་པོར་སྒོ་ཕྱིར་མི་རྒྱུགས་ཀ་མེད་རེད། དེ་མིན་ཁོ་ཚོས་
ཁོའི་མཁུར་མགོ་ནས་བཞུར་བའི་མིག་ཆུ་རྡོག་པོ་མཐོང་སྲིད།
གླང་ཆེན།
ཨ་མ་དང་ནན་རིམ་པ་གཉིས་ད་རུང་ཅོག་ཙེའི་འགྲམ་དུ་བསྡད་ཡོད་ཀྱང་། ཁོ་གཉིས་
ཀྱིས་གླང་ཆེན་དང་རྔོན་པའི་ཁ་བརྡ་བྱེད་ཀྱིན་མེད། བྱིས་པ་ཁོ་ཚོ་དང་བྲལ་རྗེས། སུན་
སྣང་རབ་རིབ་ཅིག་དང་། དར་ཅིག་ལ་གར་སོང་ཆ་མེད་དུ་འགྱུར་བཞིན་པའི་ཅི་བྱེད་མི་
ཤེས་པའི་མཁའ་དབུགས་ཤིག་ཁོང་གཉིས་ཀྱི་གཏམ་གླེང་དུ་འཐིབས་འོང་། མཐར་ཁོང་
གཉིས་མདུན་ཁང་དུ་སོང་ནས་གྲུ་ཁ་ཞིག་ཏུ་བསྡད། ནན་རིམ་པ་སྔར་ལས་ཀྱང་གཟི་
མདངས་འཕྲོ་ཞིང་མི་སེམས་རབ་ཏུ་འགུགས་པར་བྱེད། དེ་ལས་ལྡོག་སྟེ་མོས་ཤང་ཕན་ཆང་
པེ་ཙི་འགའ་འཐུངས་པས་བཟི་ཁའི་མེ་ལྕེ་ཕྲན་ཙམ་མཆེད་བཞིན། གླེང་མོལ་གྱི་སྐད་ཆ་
ལ་ཡང་ཉེན་ཁའི་ཁྱད་ཆོས་ཤིག་མྱུར་དུ་མངོན། སྤྱིར་ནན་རིམ་པ་ཁོ་རང་ལོ་ན་གཞོན་པ་
རྐྱང་རྐྱང་ལས། སྐྱེས་ལེགས་འཇོན་ལྡན་ཟེར་བ་གླེང་ཐབས་བྲལ། དཔའ་ཉམས་ཐོན་པའི་
ནག་སྨུག་གི་བྱིས་པའི་ངོ་གདོང་དེར་སྐྲ་ལོ་ཐུང་ཐུང་བསྡེབས་ན་སྐྱེས་པའི་ཉམས་ཤིག་
མངོན་ཡོང་། བྱ་བྱེད་མྱུར་ཅིང་རྩུབ་སྤྱོད་ལྡན་པ། མོས་བལྟས་རྗེས་དགའ་སྣང་སྐྱེས། མོ་ད་
ལྟ་ཧ་ཅང་སྤྲོ་བས་ཉེ་སར་བཅར་ནས་ཁོ་ལ་ཞིབ་ལྟ་བྱེད་བཞིན་མཆིས། ཁོའི་མིག་མདངས་
ལ་ཡང་སྐྲག་སྣང་མི་སྐྱེ། ཡིན་ཡང་རིམ་གྱིས་ཁོའི་སྐད་ཆ་བཤད་པའི་སྙིང་སྟོབས་ཇེ་ཆེར་
སོང་བ་དེས། མོ་ཅུང་འཚབ་ཏུ་བཅུག ཁོས་ལག་པ་བསྲིངས་ནས་མོའི་ལུས་པོར་འཛིན་
འདོད་སྐྱེས་ཀྱང་། བསམ་གཞིག་བྱེད་པའི་ཁྲོད་གློ་བུར་དུ་མཚམས་བཞག དཔག་དཀའ་
བའི་འདོད་རྔམ་ཆེན་པོ་ཞིག་གིས་མོའི་ལུས་པོར་ཚ་བ་རྒྱས་ཏེ་གདོང་ཡང་དམར་པོར་
གྱུར། ཡིན་ཡང་དེ་དང་མཐུད་ནས་ཁོ་ལྷོད་བག་ལྡན་པར་ཧབ་ཆ་བརྒྱབ། བཀག་རྒྱ་ཅི་ཡང་
མེད་པར་བྱིས་ཉམས་ཀྱིས་ཁེངས་པ་དང་། ཁོས་ཕྱིར་མངོན་པའི་འདོད་རྔམ་ཆུང་ཆུང་དེ་
ཡང་གང་འདོད་དུ་བཤད་པས། བྱིས་པའི་རྩེ་མོ་ཀུ་རེ་རྩེ་བ་དང་མཚུངས། སྐབས་རེར་མོས་
ཁོས་བཤད་པའི་སྐད་ཆ་ཚིག་གཅིག་ལ་དགག་ལན་བཙན་པོ་ཞིག་སྤྲོད་འདོད་ཀྱང་། མོའི་
རང་གཤིས་དེ་འདོད་པའི་གཏམ་ལ་མོས། འདི་འདྲའི་གཙོ་དོན་ལ་འགལ་རྐྱེན་མེད་པའི་
ཚིག་འབྲུ་འགའ་ཡིས་མོས་རེ་སྒུག་ལ་སྔར་ལས་འཚུབ་ཆ་བསླངས་པ་ལས་མ་འདས། རྩེད་
མོ་འདིས་མོ་མགོ་འཐོམས་སུ་བཅུག ཐ་ན་མཇུག་ཏུ་མོས་ལད་ཟློས་ཚུལ་དུ་ཁོ་མིག་དཔེ་
སྟོན། མོས་ཟུར་མིག་ཡང་ཡང་འཕངས་ནས་སེམས་པ་དམར་པོ་དེ་ཁོ་ལ་ཕུལ་བའི་བརྡ་
བསྟན། གཏམ་གླེང་དང་སྤྱོད་ཚུལ་གྱིས་སྔ་མོ་ནས་ལུས་པོ་དབང་བར་དམ་བཅས་ཡོད། ཐ་
ན་ཁོ་གམ་དུ་བཅར་བ་བཟོད་བསྲན་བྱས། ཕན་ཚུན་ཤིན་ཏུ་འདྲེས་ནས་སྐད་ཆ་ཡང་རྣ་
རྩར་བཤད་ཅིང་། སྐབས་རེར་ཕྲག་པ་ལས་ཀྱང་ཁོའི་བྱམས་བརྩེའི་དབུགས་རྒྱུན་དལ་
གྱིས་འདར་བཞིན་པ་ཚོར་ཐུབ། ཁོང་གཉིས་ཀྱང་སྐུག་འཇོག་མཁན་ཡོངས་དང་འདྲ་བར།
སྤྲོ་དགའི་གཏམ་གླེང་ལ་མང་དུ་ཞུགས་པས་དུས་ཚོད་ཀྱང་བརྗེད་སོང་བ་དང་། ནམ་གུང་
མདུན་ཚོམས་སུ་གློག་གཟིམས་དུས་ཁོ་གཉིས་ཞེད་སྣང་དང་བཅས་སད་བྱུང་ངོ་། །
མོ་སྐྲག་ཐག་ཆོད་ནས་འཁྱུག་ཙམ་གྱིས་ཡར་ལྡིང་བྱུང་ལ། གློ་བུར་དུ་སྙིང་སྟོབས་ཆེ་
དྲགས་པས་རྒྱང་རིང་དུ་སོང་ཟིན་པ་ཚོར། དུས་རྒྱུན་འདི་འདྲའི་རྩེད་མོ་ལ་མོ་ཆ་རྒྱུས་
མེད་པ་མ་ཡིན་ཀྱང་། ད་ལྟ་མོའི་རྣོ་ཞིང་མྱུར་བའི་གདོད་ནུས་ཀྱིས་ཚོར་བྱུང་བ་ནི། ཐེངས་
འདིའི་རོལ་རྩེད་ཅི་འདྲའི་ནན་ཏན་ལ་གཏུག་ཆེ་བ་ཞིག་རེད། མོས་རང་ཉིད་ཁ་དབང་དུ་
མི་ཡོང་བ་ཤེས་པ་དང་། རང་དབང་མེད་པར་གྲང་འདར་ཞིག་བརྒྱབ་བྱུང་། མིར་སྐྲག་སྣང་
སྦྱིན་པའི་རླུང་འཚུབ་འདིར་ཕྱོགས་པ་དང་། མོའི་སེམས་སུ་དངོས་པོ་ཞིག་གཡོ་འགུལ་
བྱེད་མགོ་བརྩམས། མོའི་ཀླད་པར་རྦ་རླབས་དྲག་ཏུ་འཕྱུར་ཞིང་། འཇིགས་སྐྲག་དང་བདུད་
རྩི་མངར་མོ། སྤྲོ་སེམས་འཁོལ་བའི་གཏམ་གླེང་མཉམ་དུ་འདྲེས་ནས་སྲོག་བསྡོས་ཀྱིས་
འཁོར་བསྐྱོད་བྱེད། དགོས་མེད་ཀྱི་འཇིགས་སྐྲག་གིས་མོར་འཇབ་རྒོལ་བྱེད་བཞིན་ཡོད་
ལ། མོའི་ཚེ་གང་བོར་འདི་དང་འདྲ་བའི་ཉེན་ཁའི་དུས་ཀྱི་འཇིགས་སྐྲག་ཐེངས་གང་མང་
དུ་བརྒྱུད་མྱོང་མོད་ཀྱང་། འདི་ལྟར་མིའི་མགོ་བོ་འཐོམས་ཤིང་བཙན་ཤེད་རྩུབ་སྤྱོད་ཐེངས་
གཅིག་ཀྱང་ཡོད་མ་མྱོང་། མོས་བྲེལ་བྲེལ་འཚུབ་འཚུབ་ངང “དགོང་མོ་གཟིམས་བདེ།
སང་ཉིན་སྔ་མོར་མཇལ” ཞེས་བཤད་པ་དང་། བྲོས་ནས་ཐར་བར་བྱེད་འདོད། གནས་
སྐབས་ཀྱི་ཉེན་ཁའི་དུས་དེ་ལ་གཡོལ་བ་ལས། ཁོ་ལ་གཡོལ་བའི་ཆེད་མ་ཡིན་ནོ། །མོ་ནང་
སེམས་ནས་གསར་དུ་ཐོན་པའི་རྒྱུས་མེད་ཅིང་གདེང་ཚོད་ཅི་ཡང་མེད་པའི་སེམས་ཁམས་
དེར་གཡོལ་བ་ཡིན། ཡིན་ན་ཡང་ནན་རིམ་པས་ཞི་ཞིང་འཇམ་པའི་ངང་མོས་གྱེས་བྲལ་
བདེ་མོ་འཇོག་པར་བསྲིངས་བའི་ལག་པ་ཤུགས་ཀྱིས་བཟུང་ནས་འོ་བྱས། ཚུལ་མཐུན་
གྱིས་ཐེངས་གཅིག་ལ་འོ་བྱས་པ་མ་ཡིན་པར། རྒྱུན་མཐུད་ནས་ཐེངས་ལྔ་དྲུག་ལ་འོ་བྱས།
མཆུ་འདབ་བཀོལ་ནས་མོའི་མཛུབ་མོའི་རྩེ་ནས་མཁྲིག་མའི་བར་འདར་འདར་ཞུམ་ཞུམ་
གྱིས་འོ་བྱས། ཡིན་ཡང་ཁོ་བོའི་སྦོམ་ལ་མཁྲེགས་པའི་ཁ་སྤུ་དག་གིས་མོས་ལག་རྒྱབ་ལ་
རེག་ཚེ། མོར་ཟ་འཕྲུག་ལངས་པའི་ཚོར་བས་ལུས་པོར་ཤ་འདར་ཞིག་བརྒྱབ། བཤད་མི་
ཤེས་པའི་དྲོད་ཁོལ་ཞིག་དང་མི་སེམས་འཚུབ་ཆ་ལངས་པའི་ཚོར་བ་ཞིག་ལག་པའི་རྩ་
ལམ་བརྒྱུད་ནས་ལུས་ཡོངས་སུ་ཁྱབ། འཇིགས་སྐྲག་གི་ཚ་རླབས་བསླངས་ཤིང་རྫིག་ཉམས་
ཀྱིས་མུར་གོང་ཤེད་ཀྱིས་བརྡུང་། མོའི་ཀླད་པར་ཚ་བརྒྱབ་པ་དང་། ཚད་ལས་འདས་པའི་
འཇིགས་སྐྲག་གིས་མོའི་ལུས་པོ་ཧྲིལ་བོ་སྒུལ་སྐྱོམ་བྱེད་ཅིང་། འཕྲལ་དུ་མོའི་ལག་པ་ཁོའི
ལག་ནང་ནས་ཕྱིར་འཐེན་པ་རེད།
ནན་རིམ་པས “ཁྱོད་ཀྱིས་ཅུང་ཙམ་སྒུག་རོགས” ཞེས་སྐད་དམའ་མོས་རྣ་རྩར་བཤད་
ཀྱང་། མོ་རྐང་ཁོབ་ལག་ཁོབ། འཚབ་བེ་འཚུབ་བེར་བྲོས་སོང་། འཇིགས་སྐྲག་དང་འཚབ་
འཚུབ་ཀྱིས་ད་གཟོད་མོས་འདི་ལྟར་བྱས་སོང་། ད་ལྟ་མོ་ཡིད་སེམས་རབ་ཏུ་སྤྲོ། འདི་ནི་མི་
དེའི་རེ་འདུན་ཡིན། མོའི་སྣང་ཚོར་ཞིག་ལ། ད་ལྟ་མོ་བློ་རྨོངས་ཤིང་སེམས་འཁྲུག་པར་བྱེད།
གདུག་རྩུབ་ཆེ་ལ་བཟོད་གླགས་བྲལ་བའི་འཇིགས་སྐྲག་དེས་མོ་བཙན་གྱིས་འདེད་ཀྱིན་ཡོད།
མོའི་རྒྱབ་ཕྱོགས་ཀྱི་སྐྱེས་པ་དེས་མོར་ལག་སྙོབ་ཅིག་གིས་འཛིན་པར་དོགས་ནའང་། དེ་དང་
ལྷན་དུ་མོ་ཡིད་ཤིན་ཏུ་ཕངས་པ་ཞིག་ལ་ཁོས་དེ་ལྟར་མ་བྱས་པ་རེད། ལོ་དུ་མར། མོས་ཉིན་
མཚན་ཀུན་ཏུ་དྲན་པའི་ལོག་གཡེམ་གྱི་བྱེད་སྒོ་དུས་འདིར་ཡོངས་འགྲུབ་བྱས་ཆོག མོའི་
ཆགས་སེམས་མེ་ལྟར་འབར་གྱིན་འདོད་པའི་ལས་ལ་འཇུག་འདོད་ཆེ། མིག་སྔའི་བར་དུ། མོ་
རྒྱུན་པར་ཆེས་མཇུག་ཏུ་ཐར་ནས་བུད་འགྲོ། བརྗིད་ཉམས་ཆེ་བའི་ཉེན་ཁའི་ཆགས་པ་སློང་
བའི་ལས་འདི། འཚབ་འཚུབ་ངང་ཕར་སོང་བ་དང་མི་སེམས་འགུགས་པར་བྱེད། ཡིན་ཀྱང་
ནན་རིམ་པ་ཚད་ལས་བརྒལ་བས་ང་རྒྱལ་སྐྱེས། གོ་སྐབས་འདི་ཤོར་བར་ཅི་མི་སྙམ་པ་དང་།
རང་ཉིད་རྒྱལ་བར་ཡིད་ཆེས་བརྟན་པོ་ཡོད། ཉམ་ཆུང་གི་བུད་མེད་དེ་བཟི་ནས་ཚོར་བ་
ཉམས་པའི་སྐབས་དང་བསྟུན་ནས་མོ་ལོངས་སུ་སྤྱོད་རྒྱུ་དེ་ཁོའི་འདོད་པ་མིན། དེ་ལས་ལྡོག་
སྟེ། འདྲ་མཉམ་གྱིས་སྐུག་འཇོག་མཁན་ཞིག་ཡིན་ན་ཕ་རོལ་པའི་ཀླད་པ་གསལ་བོ་ཡིན་དུས་
ད་གཟོད་ཧུར་བརྩོན་གྱིས་དམར་འཛིང་དང་རང་འགུལ་གྱིས་ལུས་པོ་ཕུལ་ན་ད་གཟོད་ཚོར་
བ་རྙེད་ཐུབ། མོའི་རྩ་ལམ་ན་དུག་སྨན་བཞིན་འཕྱུར་བའི་ཆགས་པ་དེ་ཁོས་མཐོང་བས། མོ་
ཅི་བྱས་ཀྱང་ཁོའི་ལག་ནས་ཐར་མི་ཐུབ།
ཐོག་ཁང་ལ་འཛེག་སྐབས། མོས་སྐས་ཐོག་ཏུ་བགྲོད་མཚམས་བཞག་སྟེ། ལག་པས་
གློ་བུར་མཆོང་ལྡིང་བྱེད་བཞིན་པའི་སྙིང་ཁ་དམ་པོར་མནན། མོའི་དབང་རྩས་རྒྱུན་སྐྱོང་
མི་ཐུབ་པས་ངལ་གསོ་ཅུང་བྱེད་དགོས། མོས་བྲང་ཁུང་ནས་ཤུགས་རིང་ཞིག་འཐེན། རྒྱུ་
མཚན་གཅིག་ནི་ཉེན་ཁ་ལས་གྲོལ་ནས་སེམས་བདེ་ལ་བབས་པ་དང་། གཞན་ཞིག་ནི་
ཡིད་སྐྱོ་བས་ཕྱིར། ཡིན་ཀྱང་དེ་དག་ཚང་མ་ཉོག་འདུག ཁྲག་རྩའི་ནང་དུག་སྨན་གྱིས་
ནུས་པ་ཅུང་ཙམ་འདོན་གྱིན་ཡོད། མོས་མིག་ཕྱེད་བཙུམ་ནས་ཆང་གིས་བཟི་བ་དང་འདྲ་
བར་ལག་མྱུལ་བྱས་ནས་མདུན་དུ་འགྲོ། ཁང་བའི་སྒོ་ཁར་ཐོན་ནས་འཁྱག་སིབ་སིབ་ཀྱི་སྒོ་
གཏན་བཟུང་བས་གཞི་ནས་སེམས་ལྷོད་ལ་བབས། ད་ལྟ་ད་གཟོད་རང་ཉིད་བདེ་འཇགས་
ཀྱི་གནས་ལ་ཐོན་སོང་བ་ཚོར།
ཁོ་མོས་སྒོ་གླེགས་དལ་གྱིས་ཕྱེ་སྟེ་ནང་ལ་ཡོང་མོད། དེར་མཐུད་ནས་སྔངས་སྐྲག་ཞིག་
གིས་ཕྱིར་བཀྱེད་པ་རེད། མུན་ནག་གིས་ཡོངས་སུ་བཏུམས་པའི་ཁང་བའི་ཕུགས་སུ་ཅི་
ཞིག་འགུལ་བ་དང་མཚུངས། མོའི་ཟུག་གཟེར་བསླངས་པའི་དབང་རྩ་འཕར་ལྡིང་བྱེད།
ཨེན་ཙམ་གྱིས་ངུ་སྐད་ཀྱང་ཤོར། སྐབས་དེར་ཁང་བ་ནང་གཉིད་མ་སད་ཀྱི་སྐད་གདངས་
ཤིག་གྲགས་འོང་། སྐད་དམའ་མོས “ཨ་མ། ཁྱོད་ཡིན་ནམ” ཞེས་ཟེར།
“ངའི་གནམ་བདག ཁྱོས་འདིར་ཅི་བྱེད་ཀྱིན་ཡོད་དམ།” མོ་མལ་ཁྲིའི་ཕྱོགས་སུ་
རྒྱུགས་ཤིང་ཨེ་ཏུ་ཅ་དེ་རུ་འཁུམ་ནས་གཉིད་འདུག་ལ། འཕག་འཚག་བརྒྱབ་སྟེ་རྨི་ལམ་
གྱི་ཞིང་ཁམས་ནས་སད་ཐབས་བྱེད། མོས་ཐོག་མར་ཡིད་ལ་དྲན་པ་ནི་བྱིས་པ་ན་བའམ་
རོགས་རམ་བྱེད་དགོས་བསམ།
འོན་ཀྱང་ཨེ་ཏུ་ཅ་ཡིས་རབ་རིབ་ཀྱི་མིག་མདངས་ལ་འཁང་རའི་བཤད་སྟངས་ཤིག་
སྦྱར་ནས “ངས་ཁྱོད་ལ་ཡུན་རིང་ཞིག་སྒུག་མཐར་གཉིད་སོང” ཞེས་བཤད།
“ང་ལ་སྒུག་དོན་ཅི།”
“གླང་ཆེན་གྱི་ཆེད་དུ།”
“ཅི་ཞིག་གི་གླང་ཆེན།”
མོས་ད་གཟོད་རྟོགས་སོང་། རི་དྭགས་རྔོན་པ་དང་ཉེན་ཁ་བརྒྱུད་པར་འབྲེལ་བའི
གཏམ་རྒྱུད་ཡོད་ཚད་དེ་དགོང་བྱིས་པ་ལ་འཆད་རྒྱུ་ཁས་ལེན་བྱས་ཡོད། དེ་བས་བྱིས་
པ་ལྐོག་ཏུ་མོའི་ཁང་བར་འཛུལ། རྣམ་དག་གི་བྱིས་བློས་ཡིད་ཆེས་ཏེ། མོ་ཡོང་བར་སྒུག་
བསྡད། སྒུག་གྱིན་སྒུག་གྱིན་གཉིད་དུ་ཡུར། ཡ་མ་ཟུང་གི་དོན་འདི་རིགས་ཀྱིས་མོར་
ཁོང་ཁྲོ་བསླངས། དོན་ངོ་མར་རང་ཉིད་ལ་སྡང་སེམས་སྐྱེས་པ་ཡིན། རྒྱབ་ཏུ་རང་ཉིད་ཀྱི་
ནོར་འཁྲུལ་དང་ངོ་ཚ་གཅོམ་ཆུང་གིས་གླེང་བ་ཐོས་ཤིང་། སྐད་གསང་མཐོན་པོས་ཨག་
བཏབ་ན་འདོད། “མགྱོགས་པོར་མལ་ཁྲིའི་སྟེང་སོང་། ཅི་འདྲའི་བྱིས་པ་ལང་ཤོར་ཞིག་
རེད” ཅེས་མོས་སྐད་ཆེན་པོས་ཁོ་ལ་གཤེ་གཤེ་བཏང་། ཨེ་ཏུ་ཅ་མཚར་སྣང་དང་བཅས་
མོར་ཡང་ཡང་བལྟས། སེམས་སུ་ངང་ངམ་ཤུགས་ཀྱིས་མོས་ང་ལ་དེ་འདྲའི་གཤེ་གཤེ་
གཏོང་དགོས་དོན་མེད། ངས་ཀྱང་པྲ་ཚག་གི་ལས་གང་ཡང་མ་བསྒྲུབས། ཡིན་ཡང་། བྱིས་
པའི་མཚར་སྣང་གི་ཚུགས་ཀ་དེས་ཁོང་ཁྲོ་མེ་ལྟར་འབར་བའི་མོའི་ཞེ་ཁ་སྔར་ལས་ལྷག་
པར་དཀྲུགས་སོང་། མོ་ཞེ་སྤོ་གཏིང་ནས་ལངས་བཞིན “མགྱོགས་པོར་ཁྱོད་རང་གི་མལ་
ཁང་དུ་སོང” ཞེས་འགྱོད་གདུང་ཞིག་དང་མཉམ་དུ་སྡིགས། ཨེ་ཏུ་ཅ་ཁ་ཅི་ཡང་མ་གྲག་
པར་མལ་ཁང་གི་ཕྱོགས་སུ་བུད་སོང་། ཁོ་རང་ངལ་དུབ་ཀྱིས་མནར་པས། གཉིད་འདོད་
ཀྱི་འདུན་པ་ཤུགས་དྲག་ཅིང་། ཁོས་རབ་རིབ་ངང་ཨ་མ་ནི་ཁ་བཤད་དོན་ལ་མི་གནས་པ་
ཞིག་ཏུ་འདོད། ཅི་ཡིན་མི་ཤེས་མོད་མོ་རང་ལ་སྡང་སྙམ་སྐྱེས། ཡིན་ཀྱང་ཁོས་རྒོལ་ལན་མ་
བསླངས། ཁོ་ངལ་དུབ་ཀྱིས་གང་ལ་ཡང་གོ་མེད་ཚོར་མེད་དུ་གྱུར། གཞན་ད་དུང་ཁོ་ཆེས་
ཞེ་མེར་བ་ནི་སྔོན་འདི་ནས་གཉིད་སོང་བ་དེ་རེད་ཁོ་མ་གཉིད་པར་མོར་སྒུག་མ་ཐུབ་
པ་དེ་རེད། “དངོས་གནས་བྱིས་པ་ཞིག་དང་འདྲ།” ཁོས་ཞེ་སྡང་གིས་རང་ཉིད་ལ་བཤད་
དེ། ཡང་མུ་མཐུད་དུ་རྨི་ལམ་གྱི་ཞིང་ཁམས་སུ་ཞུགས།
རྒྱུ་མཚན་ནི་ཁ་སང་ནས་བཟུང་ཁོ་རང་ད་དུང་བྱིས་པ་ཞིག་ཡིན་པར་སྡང་སེམས་
སྐྱེས།
གཡུལ་འགྱེད་ཆུང་ཆུང་།
ནན་རིམ་པ་གཉིད་བདེ་མོ་མ་ཡོང་བ་དང་། མོ་ལྷ་འཁོར་བར་བར་ཆད་ཐེབས་རྗེས་
མལ་ཁྲི་སྟེང་དུ་གཉིད་ན་ཉེན་ཁ་ཆེ། ཞག་གང་བོར་གཉིད་མི་བདེ་བར་རྨི་ལམ་འཁྲུགས།
རྣོ་ལྕགས་ཀྱི་སྤར་མོས་གོ་སྐབས་མ་བཟུང་བར་ཁོ་རང་འགྱོད་པ་སྐྱེས། ཉིན་གཉིས་པའི་
ཞོགས་པར། གཉིད་མ་སངས་པ་དང་བློ་ཁ་མི་སྐྱིད་པར་ཐོག་ཁང་ལས་འབབ་པའི་དུས་
དེར། བྱིས་པ་རྒྱུགས་འོང་སྟེ་སྤྲོ་སེམས་འཁོལ་བའི་ངང་ཁོར་འཐམས། ད་དུང་ཅི་ཡིན་ཆ་
མ་འཚལ་བར་ཁོ་ལ་དྲི་བ་སྣ་ཚོགས་ཤིག་དྲིས་བྱུང་བས་དཀའ་ཚེགས་ལ་གཏད་པ་རེད།
བྱིས་པས་སྐར་མ་གཅིག་གི་ཡུན་ལ་མི་རྒན་གྱི་གྲོགས་པོ་དང་འགྲོགས་པར་ཧ་ཅང་དགའ་
སྤྲོ་སྐྱེས། ཨ་མ་མེད་པར་རང་གཅིག་པུར་གྲོགས་པོ་དབང་བ་ལ་དེ་བས་སྤྲོ་བ་འཕེལ། བྲེལ་
འཚུབ་ཀྱིས་ཁོའི་གྲོགས་པོས་བཤད་རྒྱུའི་གཏམ་རྒྱུད་འདི་ཁོ་གཅིག་པུ་ལ་འཆད་པ་ལས།
ཨ་མར་ཉན་དུ་མི་འཇུག་པའི་རྒྱུ་མཚན་ནི་ཨ་མས་ཁས་བླངས་ནས་ཁག་ཐེག་བྱས་ནའང་།
ངོ་མཚར་བའི་དོན་དག་དེ་རིགས་ཁོ་ལ་ཕྲན་བུ་ཙམ་ཡང་མི་བརྗོད། ནན་རིམ་པ་ཧད་སེ་
སོང་བ་དང་། སེམས་ནས་མ་དགའ་ན་ཡང་། ཨུ་ཚུགས་ཀྱིས་རྣམ་འགྱུར་བཙོག་པོ་དག་
ཕྱི་ལ་མ་བསྟན། བྱིས་པས་གང་བྱུང་དུ་དྲིས་པས་ཁོའི་སེམས་སུན་སྣང་ལ་བསྐུར། བྱིས་
པས་ཕྱོགས་གཅིག་ནས་བསམ་མེད་ཀྱི་དྲི་བ་དྲིས་པ་དང་། ཕྱོགས་གཞན་ཞིག་ནས་ཁོ་ལ་
ཡིད་སྨོན་གྱི་སེམས་པ་ཤུགས་དྲག་ཏུ་མངོན། གྲོགས་པོ་འདི་ཁོས་ཉིན་ཕྱེད་རིང་ལ་བཙལ་
བ་དང་། ཞོགས་པ་ནས་གྲོགས་པོ་འདིར་ངོ་འཕྲད་པར་རེ་ཞིང་སྒུག་བཞིན་ཡོད། ད་ལྟ་ཁོ་
གཉིས་གཅིག་པུ་བསྡད་བྱུང་བས་ཁོ་རང་བདེ་སྐྱིད་ཀྱིས་མྱོས་འདུག
ནན་རིམ་པས་ལན་འདེབས་དུས་རྣམ་འགྱུར་རྩུབ་པོ་རེད། བྱིས་པ་འདིས་གམ་དུ་
མཚམས་མེད་པར་ལྐོག་ལྟ་བྱེད་ཞོར། རྒྱུན་དུ་དགོད་བྲོ་ཞིང་བསམ་མེད་ཀྱི་དྲི་བ་འདོན།
ལྷག་པར་དུ་ཁོའི་དགའ་བསུ་མི་འཐོབ་པའི་སེམས་ཤུགས་དེས་ནན་རིམ་པར་སུན་སྣང་
སྐྱེས་མགོ་བརྩམས། ཉིན་མཚན་དབྱེར་མེད་དུ་བྱིས་པ་ལོ་བཅུ་གཉིས་ཅན་ཞིག་གིས་
བསྐོར་བསྡད་ནས། ཁོ་ལ་མི་བཤད་དགུ་བཤད་བྱས་པས་གཞི་ནས་ཐང་ཆད་སྣང་སྐྱེས། ད་
སྐབས་ཁོས་ངར་ཐོག་ནས་ལྕགས་རྡུང་བ་ལྟར་བྱེད་འདོད་པ་གཅིག་པུ་ནི། བྱིས་པའི་ཨ་
མ་རྐྱང་རྐྱང་ལག་ཏུ་ཡོང་རྒྱུ་དེ་རེད། དེ་ལས་ལྡོག་སྟེ་བྱིས་པ་འདི་རྣམ་ཀུན་འཁོན་འཁོན་
ཐོགས་ཐོགས་ཀྱིས་བར་ལ་འཚང་བས། ཁོའི་འཆར་གཞི་ཡང་གནད་དོན་ཞིག་ཏུ་གྱུར།
བྱིས་པས་ཁོ་ལ་མངོན་པའི་བརྩེ་སེམས་འཇམ་པོ་དེ་ཁོ་རང་ཉིད་ཀྱིས་མཉམ་མ་བཞག་
པར་བསླངས་སོང་བ་རེད། ད་ནི་ཁོའི་ལུས་ཡོངས་རྫོགས་རང་དབང་མེད་པ་ལྟར་སྣང་། རྒྱུ་
མཚན་གནས་སྐབས་སུ་ཁོས་རང་ཉིད་ལ་འཁྲེན་དྲགས་པའི་གྲོགས་པོ་འདི་དང་འབྲལ་
ཐབས་ཤིག་རྙེད་ཀྱིན་མེད།
གང་ལྟར། ཁོས་ཚོད་ལྟ་ཞིག་བྱེད་དགོས། ཆུ་ཚོད་བཅུའི་བར་དུ། འདི་ནི་ཁོ་དང་
ཨེ་ཏུ་ཅའི་ཨ་མས་དུས་བཅད་བྱས་ཏེ་འཆམ་འཆམ་དུ་འགྲོ་བའི་དུས་ཚོད་རེད། ཁོས་
ཅི་མི་སྙམ་པར་བྱིས་པར་སྤྲོ་སེམས་འཁོལ་བའི་སྐད་ཆ་ལྷུག་ལྷུག་ཏུ་སྨྲ་རུ་བཅུག བྱིས་
པའི་སེམས་སྡུག་ཏུ་མི་འཇུག་པའི་ཆེད་དུ། རང་གིས་ཀྱང་བར་བར་ལ་ཚིག་གཅིག་གཉིས་
རེ་གསེབ། ཡིན་ན་ཡང་ཁོས་ཕྱོགས་གཅིག་ནས་ཉན་ཞིང་ཕྱོགས་གཅིག་ནས་དུས་དེབ་
སློག་གིན་འདུག དུས་ཚོད་བཅུ་ཐམ་པ་ཏག་ཏག་ལ་སླེབས་ཚེ། ཁོས་གློ་བུར་དུ་དོན་དག་
ཅི་ཞིག་དྲན་སོང་བ་ལྟར། ཁོས་ཨེ་ཏུ་ཅ་ཆེད་དུ་ཟ་ཁང་གཞན་ཞིག་ལ་མངགས་ཏེ། དུས་
ཚོད་སྐར་ཆ་འགའ་ཡི་ནང་དུ། ཁོའི་ཨ་ཕ་སྐུ་དྲག་ཀུ་ལོན་ཐེའི་ཧེ་མུའུ་ས་འདིར་ཐོན་ཡོད་
མེད་ལ་བརྩད་གཅོད་དུ་བཅུག
བྱིས་པས་ནན་རིམ་པའི་བསམ་བྱ་དངོས་རྟོགས་ཀྱིན་མེད། རང་ཉིད་ཀྱིས་གྲོགས་
པོར་སྲི་ཞུ་བསྒྲུབ་ཐུབ་པར་དགའ་སྤྲོ་སྐྱེས། སྟབས་ལེགས་ཏེ་འཕྲིན་སྐྱེལ་བ་བྱེད་ཐུབ་པར་
རང་གི་ང་རྒྱལ་དུ་རློམ། ཁོ་ལམ་སང་གནམ་ལྡིང་ས་ལྡིང་གིས་སྨྱོས་པ་ལྟར་ཕྱི་རུ་བརྒྱུགས་
སོང་། མི་རྣམས་ཡ་མཚན་གྱིས་ཁ་ཕྱིར་འཁོར་ཏེ་ཁོ་ལ་བལྟས་ཀྱང་། ཁོ་རང་གཞན་ལ་ངོམ་
ཐུབ་པར་སྤྲོ་བས་བརྟས་ཏེ། གལ་སྲིད་ཁོ་ལ་འཕྲིན་སྐྱེལ་ཡི་གེ་རེ་བཅོལ་མཁན་ཡོད་ཚེ། ཁོ་
རང་ཇི་འདྲའི་བྱ་བྱེད་སྐྱེན་པ་ཡིན་སྲིད། གནས་དེའི་མགྲོན་ཁང་གི་མིས་ཁོ་ལ་བཤད་རྒྱུར།
སྐུ་དྲག་ཨ་པ་ད་དུང་ཐོན་མི་འདུག སྐབས་དེར་ཁོ་རང་ཡོང་བའི་སྔོན་བརྡ་ཡང་རྩ་བ་ནས་
འབྱོར་མ་སོང་ཞེས་ཟེར་བར། བརྡ་འཕྲིན་འདི་གོ་རྗེས། བྱིས་པས་ད་སོ་མར་མགྱོགས་པ་
རླུང་འཚུབ་ཅིག་དང་འདྲ་བར་ཕྱིར་རྒྱུགས་ཡོང་ན་ཡང་། ཚོམས་ཆེན་ནང་དུ་ནན་རིམ་པ་
རིག་རྒྱུ་མ་བྱུང་། དེ་བས་ཁོ་རང་ནན་རིམ་པའི་སྒོ་རྡུང་དུ་སོང་མོད་ངལ་བ་འབྲས་མེད་
དུ་གྱུར། ཁོ་འདུག་མ་བཟོད་པར་བྲེལ་འཚུབ་ངང་ཁང་པ་ཚང་མའི་ནང་དུ་རྒྱུགས། གླུ་གར་
ཁང་དང་ཁོའུ་ཧྥེ་ཁང་རེ་རེ་བཞིན་བཙལ། སེམས་སུ་བྲེལ་བ་ལངས་ཞོར་ཨ་མའི་གམ་དུ་
ནན་རིམ་པའི་གནས་ཚུལ་འདྲི་བརྩད་བྱ་བར་ཆས་མོད། འོན་ཀྱང་ཨ་མ་ཡང་གང་ཞིག་ལ་
བུད་སོང་བ་རེད། མཇུག་མཐར་ཁོ་ཧ་ཅང་ཡི་མུག་སྟེ་སྒོ་སྲུང་གི་སར་འདྲི་རུ་སོང་། ཁོ་རང་
ཧ་ལས་པ་ཞིག་ལ་སྒོ་སྲུང་གིས་སྐར་མ་འགའི་སྔོན་དུ་ཁོ་ཚོ་ཆ་བྱས་ནས་ཕྱི་རུ་སོང་ཟེར།
ཨེ་ཏུ་ཅས་བྲེལ་བ་མི་ལངས་པར་སྒུག་བསྡད། ཁོ་ལ་སྔོན་ཚོར་གང་ཡང་མེད་ལ། མི་
ལེགས་པའི་ཕྱོགས་སུའང་བསམ་མནོ་མ་བསྐོར། ཁོར་གདེང་ཚོད་ཡོད་པ་ནི་ཁོ་ཚོ་གནས་
སྐབས་ཙམ་ལ་ཁ་བྲལ་སྲིད་པ་དེ་ཡིན། རྒྱུ་མཚན་ནན་རིམ་པར་ད་དུང་ཁོའི་བརྡ་ལན་
མཁོ་བས་རེད། ཡིན་ཙང་ཆུ་ཚོད་འགར་བསྒུགས་ཀྱང་ད་དུང་མ་སླེབས་པས་ཁོའི་བློ་མི་
བདེ་བར་གྱུར། དོན་དངོས་སུ་འགུགས་ཤུགས་ཆེ་བའི་མི་ཆ་མེད་དེ་ཁོའི་བསམ་ཤེས་མེད་
པའི་བྱིས་པའི་འཚོ་བར་འཛུལ་བ་ནས་བཟུང་། བྱིས་པ་འདི་འཇིགས་སྔངས་དང་། བློ་
མི་བདེ་བ། སེམས་ཁམས་རྙོག་འཛིང་ཅན་ཞིག་ཏུ་གྱུར། བྲོད་སེམས་རེ་རེ་བྱིས་པའི་སྤུས་
དག་ལྟ་ན་སྡུག་པའི་ལུས་སྟེང་ན་ཁྲ་ཚིལ་དང་འདྲ་བར་རང་ཉིད་ཀྱི་རྗེས་ཤུལ་རེ་ཡོད་ངེས།
ཁོའི་མིག་ལྕིབས་དོགས་པ་ཚ་བོའི་ངང་རྡེབ་མཚམས་མི་འཇོག་ཅིང་ངོ་མདོག་སྔར་བས་
ཀྱང་སྐྱ་བོར་གྱུར། ཨེ་ཏུ་ཅས་ཡུན་རིང་ཞིག་ལ་སྒུགས་ནས་བསྡད། དང་ཐོག་ངང་གིས་
སྒུགས་ཤིང་དེ་ནས་ཡིད་རབ་ཏུ་གཡོས། མཐའ་མར་ངུ་ལ་ཁད་བྱས། ཡིན་ཀྱང་ཁོ་དོགས་
པ་མ་སྐྱེས། ཁོ་ངོ་མཚར་བའི་གྲོགས་པོར་རྨོངས་མུན་གྱི་ཡིད་རྟོན་ཡོད་པ་དེས། ཕལ་ཆེར་
ཁོ་ལ་གོ་ནོར་ཐེབས་སུ་བཅུག་ཡོད་པ་འདྲ། ཁོའི་སེམས་ཁུར་བྱེད་བཞིན་པ་ནི། ཕལ་ཆེར་
ཁོའི་དང་དུ་བླངས་པའི་འོས་འགན་ལ་གོ་བ་ནོར་སོང་བ་རེད།
ཁོ་གཉིས་གཞི་ནས་ཕྱིར་ལོག་བྱུང་། ཁོ་གཉིས་ཀྱིས་ཡིད་སེམས་སྤྲོ་བའི་ངང་ཁ་བརྡ་
བྱེད། ཧང་སང་བའི་ཉམས་གང་ཡང་མེད། དེ་ཅི་འདྲའི་ཡ་མཚན་ཆེ་བ་ཞིག་རེད། ཁོ་
ཚོས་ཁོ་དེ་འདྲ་དྲན་མེད་པའི་ཚུལ་གྱིས “ང་ཚོ་ཁྱོད་ལ་ལམ་སྐེད་དུ་འཕྲད་ཡོང་བསམ་
ནས་ཁྱོད་བཙལ་དུ་སོང་བ་ཡིན། ཨེ་ཏུ” ཞེས་ནན་རིམ་པས་བཤད་རྗེས་ཁོའི་ལས་
འགན་འགྲུབ་མིན་སྐོར་ནས་ཅི་ཡང་མ་དྲིས། འདིས་བུ་ཆུང་ཧད་སེ་བཏང་། ཡང་ངལ་
བ་འབྲས་མེད་ཀྱིས་ཁོ་བཙལ་བ་རེད་བསམ་ནས། ཁོ་རང་སྣུམ་ལམ་བརྒྱུད་ནས་སོང་བ་
ཁག་ཐེག་བྱས་ཤིང་། ཁོ་གཉིས་ཀྱིས་ཕྱོགས་གང་ལ་བཙལ་བ་ཤེས་འདོད་མོད། དུས་དེར་
ཨ་མས “ཆོག་གི ཆོག་གི” བྱིས་པ་ཞིག་ལ་སྐད་ཆ་མ་མང་ཞེས་ཐད་ཀར་ཁོའི་བཤད་
མཚམས་བཀག
ཨེ་ཏུ་ཅ་ཁོང་ཁྲོ་ལངས་ནས་གདོང་ཡང་དམར་པོར་གྱུར་སོང་། འདི་ནི་ཐེངས་གཉིས་
པར་འདི་འདྲའི་ཐ་ཤལ་གྱི་སྒོ་ནས་ཁོ་ལ་གྲོགས་པོའི་མདུན་དུ་དམའ་འབེབས་བྱས་པ་
རེད། མོས་འདི་ལྟར་བྱེད་དོན་ཅི་ཡིན་ནམ། ཅིའི་ཕྱིར་ཁོ་བྱིས་པ་ཞིག་གི་ཚུལ་དུ་བཞག་
པ་ཡིན། ཡིན་ཡང་། ཁོས་རང་ཉིད་བྱིས་པ་ཞིག་མིན་པར་རློམ་ཡོད། མོས་རང་ལ་གྲོགས་
པོ་ཞིག་ཡོད་པར་ཕྲག་དོག་བྱས་པ་དང་། ཅི་ནུས་ཀྱིས་ཁོའི་གྲོགས་པོ་དེ་མོའི་འགྲམ་དུ་
འཕྲོག་བསམ་པ་གསལ་བོར་རྟོགས་ཐུབ། ཁོ་ཐག་རེད། ཡང་མོས་བསམ་བཞིན་དུ་ནན་
རིམ་པ་ལམ་ནོར་དུ་ཁྲིད་པ་རེད། འོན་ཀྱང་། ཁོས་རང་ལ་ཐུབ་ཚོད་བྱེད་དུ་མི་འཇུག་པ་དེ་
མོར་ཤེས་སུ་འཇུག་དགོས་བསམ་ནས། ཟ་མ་ཟ་བའི་སྐབས་སུ་མོར་ཁ་མི་གྲགས་པར་ཁོའི་
གྲོགས་པོ་ཁོ་ནར་ཁ་བརྡ་བྱེད་རྒྱུ་ཐག་བཅད།
ཡིན་ན་ཡང་། ཁོ་ལ་དེ་ལས་ལྷག་པའི་གདུག་རྩུབ་ཅིག་གིས་སྒུག་འདུག ཁོས་བསམ་
ཡུལ་ལས་འདས་པ་ཞིག་ལ་ཁོ་ཚོ་སུས་ཀྱང་ཁོ་རང་ཁོང་ཁྲོ་ལངས་ཡོད་པ་མ་ཤེས་པ་དེ་རེད།
ཐ་ན་ཁོ་གང་དུ་ཡོད་པའང་མ་མཐོང་བ་རེད། ཁ་སང་ཁོ་ཚོ་གསུམ་པོ་མཉམ་དུ་ཡོད་དུས།
ཁོ་གཙོ་སྙིང་ཡིན་པ་མ་ཡིན་ནམ། ཁོ་ཚོས་ཁ་བརྡ་བྱེད་པའི་སྐབས་ཁོ་ལ་གཏན་ནས་ཁ་
ཡ་མི་བྱེད་པར། ཕན་ཚུན་ལ་གཅམ་གསག་སྨྲས་ཏེ་དགོད་སྒྲས་ཁེངས་པས། ཁོ་རང་ཅོག་
ཙེའི་འོག་ཏུ་འཛུལ་བ་ལྟར་བྱས་སོང་། ཁོའི་ངོ་གདོང་ཚ་བེར་བེར་དུ་གྱུར་ཅིང་། མགྲིན་
པ་དངོས་པོ་ཞིག་གིས་འགག་པ་ལྟར་བྱས་ནས་དབུགས་ཀྱང་ལེན་དཀའ་བར་གྱུར། ལུས་
པོ་འདར་སིག་སིག་དང་། སྟོབས་མེད་ཤེད་མེད་དུ་གྱུར་ནས་འགུལ་ཙམ་ཡང་བྱེད་མི་ནུས་
ཤིང་བལྟས་བལྟས་ལ་ཆེས་སྙིང་ཉེ་བའི་མི་གཅིག་པོ་དེའང་རང་གི་ཨ་མས་ཕྲོགས་སོང་།
ཁོ་རང་དལ་ཅག་གེར་འདུག་པ་ལས་རྒོལ་ལན་ཅི་ཡང་སྤྲོད་མི་ནུས་པ་དང་། ཐབས་བཀོད་
གཞན་ཅི་ཡང་མེད་སོང་བ་ཡིན་ནམ། ཁོས་རང་ཉིད་ཡར་ལངས་ཏེ་ལག་ཟུང་གིས་ཅོག་
ངོས་བརྡུང་སྟེ་ཁོ་ལ་དོ་སྣང་བྱེད་དུ་འཇུག་བསམ་ཡང་། དེ་མུར་རང་ལ་ཚོད་འཛིན་བྱས་
ནས་གྲི་དང་ཚེབ་མར་བཞག་ནས་ཟ་མཚམས་བཅད། ཡིན་ནའང་ཡུན་རིང་ཞིག་ལ་ཁོ་
གཉིས་ཀྱིས་ཁོ་ལ་དོ་སྣང་མ་བྱས། ཆེས་མཐའ་མཇུག་གི་སྔོ་ཚོད་ཟ་སྐབས། ཨ་མས་ད་
གཟོད་ཁོ་ལ་མི་བདེ་བ་ཡིན་ནམ་ཞེས་དྲིས། “ཇི་འདྲའི་སྐྱུག་བྲོ་བ་ལ།” ཁོས་སེམས་སུ་
དེ་ལྟར་བསམ། མོས་རྒྱུན་དུ་ང་ལ་ན་ཚ་ཡོད་མེད་ཙམ་འདྲི་བ་ལས་དོན་གཞན་གང་ལའང་
ཡིད་གཟབ་མི་བྱེད། ཁོས་ངོ་གནག་སྟེ་སྤྲོ་བ་མི་འདུག་ཅེས་བཤད་ཀྱང་། ཁོ་ལ་སྔར་བཞིན་
ཁ་ཡ་མ་བྱས། ད་ནི་ཅི་བྱས་ཀྱང་ཁོ་ལ་དོ་སྣང་བྱེད་མི་སྲིད། ནན་རིམ་པས་ཁོ་རང་རྩ་བ་
ནས་བརྗེད་དེ། ཁོ་ལ་ཚིག་གཅིག་ཀྱང་མ་བཤད། ཁོས་མིག་མཐའ་མཆི་མས་གང་སོང་། ཁོ་
རང་བྱིས་པ་པྲ་ཚག་ཅིག་དང་འདྲ་བར་གཙང་ཤོག་ཡར་བླངས་ཏེ་མཁུར་ཚོས་བརྒྱུད་ནས་
མཆུ་སྒྲོས་སུ་བཞུར་བའི་མིག་ཆུ་དེ་མཐོང་དུ་མ་བཅུག གུང་ཇ་མཇུག་རྫོགས་སོང་། ཁོས་
དབུགས་རིང་ཞིག་བཏོན།
གུང་ཇ་རོལ་བའི་སྐབས་སུ་ཨ་མས་མཱ་ལེ་ཡཱ་ཞེ་ཙི་ལ་ལྟ་སྐོར་འགྲོ་རྒྱུའི་གྲོས་
བྱས། ཨེ་ཏུ་ཅ་ཡིས་དེ་ཐོས་རྗེས་མ་ཁར་སོ་བཏབ་ནས་བསྡད་ཡོད། མོས་ཁོ་དང་ཁོའི་གྲོགས་
པོ་གཉིས་སྐར་མ་གཅིག་ཙམ་ལའང་མཉམ་དུ་སྡོད་དུ་མ་བཅུག མོ་ཡར་ལངས་ཏེ་འགྲོ་
སྐབས་ཁོ་ལ “ཨེ་ཏུ་ཅ། ཁྱོད་ཀྱིས་སློབ་གྲྭར་བསླབས་པའི་སྦྱང་ཚན་དག་བརྗེད་སྲིད་པས།
ཁྱོད་ཁྱིམ་དུ་བསྡད་ནས་སློབ་སྦྱོང་བྱས་ན་བཟང་བསམ” ཞེས་བཤད། འདིས་ཁོ་རང་ཁོང་
ཁྲོ་གཏིང་ནས་ལངས་སུ་བཅུག ཁོས་ཡང་བསྐྱར་ལག་ཟུང་ཆུང་བ་དེ་གཉིས་ཁུར་ཚུར་
བཅངས། མོས་རྒྱུན་དུ་ཁོའི་གྲོགས་པོའི་མདུན་དུ་ཁོ་ལ་འཕྱ་དམོད་བྱེད་པ་མ་ཟད། ཁོ་
རང་བྱིས་པ་ཞིག་ཡིན་ལ། སློབ་གྲྭར་ཡང་འགྲོ་དགོས། མི་རྒན་ཚོས་བཟོད་སྒོམ་བྱས་པས།
ད་གཟོད་ཁོ་རང་གམ་དུ་སྡོད་དུ་བཅུག་པ་ཡིན། ཁོས་བསམ་པར་ད་རེས་མོའི་དམིགས་
ཡུལ་མངོན་གསལ་ཡིན་དྲག་པ་རེད། ཁོས་ལན་ཅི་ཡང་མི་ལྡོན་པར། ཐད་ཀར་ཁ་ཕར་ལ་
འཁོར་བ་རེད།
“ཨ་ཙི། ཡང་བརྙས་བཅོས་ཁུར་སོང་ངམ” ཞེས་འཛུམ་དམུལ་དམུལ་གྱིས་བཤད་
རྗེས། ནན་རིམ་པར “སྐབས་ལན་རེར་ཁོ་ལ་སྦྱངས་ཚན་རེ་སྦྱོང་དུ་འཇུག་རྒྱུ། དེ་འདྲའི་
བཟོད་བསྲན་མི་ཐུབ་པ་ཞིག་ཡིན་ནམ” ཞེས་བཤད།
ནན་རིམ་པས་བཤད་རྒྱུར། “ཨིན། ཆུ་ཚོད་གཅིག་གཉིས་ཙམ་ལ་སློབ་སྦྱོང་བྱེད་པ་
མི་ལེགས་པ་ཅི་ཡང་མེད།” ཁོས་རང་གི་གྲོགས་པོ་ཡིན་ཟེར་ཞིང་། ཁོར་དཔེ་ཆ་བ་གླེན་པ་
ཞེས་འཕྱ་དམོད་བྱས་མྱོང་བའི་མི་འདིས་འདི་ལྟར་བཤད་པ་དེས་བྱིས་པའི་སེམས་པ་དེ་མ
ཐག་འཁྱག་སིབ་བེར་སོང་།
ཁོ་གཉིས་དངོས་ནས་དེ་འདྲའི་མ་གྲོས་གཅིག་མཐུན་ཞིག་ཡིན་ནམ། ཡང་ན་ཁོ་
གཉིས་ཀྱིས་ལྐོག་འབྲེལ་བྱས་ནས་ཁོ་ལ་ངོ་རྒོལ་བྱེད་པ་ཡིན་ནམ། བྱིས་པའི་མིག་ནང་དུ་
ཞེ་སྡང་གི་མེ་ལྕེ་འབར། “ངའི་ཨ་ཕས་ང་ལ་འདིར་ནད་གསོ་བྱེད་དུ་བཅུག་པ་ལས་སློབ་
སྦྱོང་ལ་འཇུག་བསམ་པ་མ་རེད།” བྱིས་པས་འདི་ལྟར་གང་བྱུང་དུ་བཤད་པ་དང་། ཁོ་རང་
ལ་ནད་ཡོད་པ་དེ་ལའང་དགའ་སྣང་བྱེད་བཞིན་ཡོད་པ་མ་ཟད། ཨ་ཕས་བཤད་པའི་སྐད་
ཆ་དེ་མཁྲེགས་འཛིན་དང་ཨ་ཕའི་དབང་ཤུགས་དེ་དམ་པོར་བཟུང་།
འཇིགས་སྐུལ་ཐེངས་གཅིག་དང་འདྲ་བར་བཤད། ཡ་མཚན་པ་ཞིག་ལ། སྐད་ཆ་འདིས་
ཁོ་གཉིས་དོགས་མི་བདེ་བར་བྱས་པ་མ་ཟད། ཨ་མས་མགོ་བོ་ཕར་གཅུས་ཤིང་མཛུབ་མོས་
ཅོག་ངོས་བརྡུངས། ཁོ་ཚོའི་བར་སྔར་མེད་པའི་ལྷིང་འཇགས་བཟོད་དཀའ་བ་ཞིག་བྱུང་།
“རང་གིས་ཅི་བྱས་ཀྱང་ཆོག ཨེ་ཏུ།” མཐར་ནན་རིམ་པས་གདོང་ལ་འཛུམ་མདངས་
བཅོས་མ་ཞིག་བསྡུས་ཏེ “ངས་རྒྱུགས་ལེན་དགོས་དོན་མེད། གང་ལྟར་སྔ་མོ་ནས་རྒྱུགས་
ཐམས་ཅད་འབྱེད་ནུས་པའི་ལྡེ་མིག་དེ་དམ་འཛིན་བྱས་ནས། བྱིས་པ་མི་བཅའ་”ང་
བླངས་ཟིན། གཅིག་ཀྱང་འཕྲོད་མེད་” ཅེས་བཤད།
ཡིན་ན་ཡང་། ཨེ་ཏུ་ཅས་དགོད་གཏམ་འདིར་ཉན་རྗེས། འཛུམ་ཙམ་ཡང་མི་སྟོན།
སེམས་ཞིབ་མོས་ཁོ་ལ་ཉམས་ཚོད་ལེན་པ་དང་། སྣང་ཆུང་གི་མིག་མདངས་ཤིག་གིས་
ཁོ་ལ་བལྟས་ཏེ། ཕལ་ཆེར་ཁོའི་བླ་སྲོག་གི་ཕ་རོལ་བརྟོལ་རྒྱུ་དང་འདྲ། དོན་དག་ཅི་བྱུང་
སོང་ངམ། ཁོ་ཚོའི་བར་དུ་འགྱུར་ལྡོག་ཅིག་བྱུང་བ་འདྲ། ཡིན་ནའང་བྱིས་པས་དེའི་རྒྱུ་
རྐྱེན་ཅི་ཡིན་པ་ཤེས་མེད། ཁོས་སེམས་མ་བདེ་བར་ཕར་ལྟ་ཚུར་ལྟ་བྱས་པ་དང་། ཁོའི་
སེམས་སུ་ཆེས་ཐོག་མའི་དོགས་གཞི་དེར་ཐོ་བ་ཆུང་ཆུང་ཞིག་གིས་བྲེལ་མྱུར་ངང་རྡེག་
གྱིན་འདུག
མི་སེམས་མེས་བསྲེག་པ་ལྟ་བུའི་གསང་བ།
“ཅི་ཞིག་གིས་ཁོ་ཚོའི་བར་འདི་འདྲའི་འགྱུར་ལྡོག་ཅིག་བཏང་སོང་བ་ཡིན་ནམ།”
བྱིས་པ་དེ་མདུན་དུ་རྒྱུགས་པའི་ཤིང་རྟའི་ནང་། ཁོ་གཉིས་ཀྱི་ཁ་གཏད་དུ་འདུག་ཅིང་།
སེམས་སུ “ཁོ་གཉིས་ཅིའི་ཕྱིར་ང་ལ་སྔོན་ཆད་ལྟ་བུ་མིན་ནམ། ཅིའི་ཕྱིར་ངས་ཨ་མར་
བལྟ་ཐེངས་རེར་མོ་ངའི་མིག་འོད་ལ་གཡོལ་བར་བྱེད་དམ། ཁོས་ཅིའི་ཕྱིར་རྒྱུན་དུ་ང་ལ་
ཀུ་རེ་རྩེ་བ་དང་བཞད་གད་སློང་བ་ཡིན། ཁོ་གཉིས་ཀྱིས་ཁ་སང་ཁས་ཉིན་དང་འདྲ་བར་
ང་ལ་ཁ་བརྡ་མི་བྱེད་པ་རེད། ཁོ་གཉིས་མི་གཞན་ཞིག་ཏུ་གྱུར་པ་དང་འདྲ། དེ་རིང་ཨ་མའི་
མཆུ་སྒྲོས་དམར་བ་ལ་བལྟས་ན་མཆུ་རྩི་བསྐུས་པ་ཁོ་ཐག་རེད། ངས་མོས་འདི་ལྟར་བྱེད་པ་
དེ་སྔ་མཐོང་མ་མྱོང་། ཁོ་རྒྱུན་དུ་སྨིན་མ་བསྡུས་ནས་གཞན་གྱིས་དམའ་འབེབས་མྱངས་པ་
དང་འདྲ། ངས་ཁོ་གཉིས་ལ་ཕོག་ཐུག་ཅི་ཡང་མ་བཏང་། ཐ་ན་ཁོ་ཚོ་ཁོང་ཁྲོ་ལངས་དགོས་
པའི་སྐད་ཆ་ཚིག་གཅིག་ཀྱང་བཤད་མ་མྱོང་། མིན། ང་རང་ཁོ་གཉིས་ཁོང་ཁྲོ་ལངས་པའི་
རྒྱུ་རྐྱེན་ཡིན་མི་སྲིད། ཁོ་གཉིས་བར་གྱི་རྣམ་འགྱུར་ཡང་སྔོན་དང་མི་འདྲ་བར་གྱུར་ཡོད།
ཁོ་གཉིས་ཀྱིས་བྱ་ངན་ཞིག་བསྒྲུབས་རྗེས་ཁས་ལེན་མ་བྱས་པ་དང་འདྲ། ཁོ་གཉིས་ཀྱིས་
ཁ་སང་དང་འདྲ་བར་ཁ་བརྡ་མི་བྱེད་ལ། དགོད་སྒྲ་ཡང་མེད་པར་གྱུར། ཁོ་ཚོའི་གཟབ་
ནན་གྱི་བྱ་སྤྱོད་འདིའི་རྒྱབ་ཏུ་དོན་དག་ཅི་ཞིག་སྦས་ཡོད་དམ། ཁོ་གཉིས་ཀྱི་བར་གསང་
བ་ཅི་ཞིག་ཡོད་པ་ང་ལ་མི་བཤད་མོད། ངས་ཐབས་བརྒྱ་ཇུས་སྟོང་གིས་རྩད་གཅོད་བྱས་ཏེ་
གསལ་བོ་བྱེད་རྒྱུ་ཡིན། ངས་གསང་བ་འདི་ཤེས་ཡོད། ཕལ་ཆེར་ང་ནམ་ཡིན་ཡང་སྒོ་ཕྱིར་
སྤྲད་ནས་ཤེས་སུ་མི་འཇུག་པའི་གསང་བ་དེའི་རིགས་ཡིན་སྲིད། དཔེ་ཆའི་ནང་འདི་གླེང་
ཡོད། གླུ་གར་འཁྲབ་སྟོན་གྱི་ནང་དུ་སྐྱེས་པ་དང་སྐྱེས་མས་ལག་ཟུང་བསྐྱངས་ནས་གདོང་
གཏུགས་ནས་གླུ་དབྱངས་ལེན་པ་དང་། ཕན་ཚུན་ལ་འཁྱུད་པ་ཡང་ཕན་ཚུན་ཕྱིར་གཏོད་
པའི་གསང་བ་འདིའི་རིགས་ཡིན། ངས་ཧྥ་རན་སེའི་བུད་མེད་དགེ་རྒན་དང་ཨ་ཕ་གཉིས་
ཀྱི་འབྲེལ་བ་དེ་ཡང་ཅི་ཡིན་མི་ཤེས། མཐའ་མར་ཁོ་ཕྱིར་བདས་པ་རེད། ཕལ་ཆེར་ཡང་
གསང་བ་འདིའི་རིགས་ཡིན་སྲིད། དེར་བརྟེན་དོན་དག་རིགས་ཚང་མ་ཕྱོགས་གཅིག་ཏུ་
བསྡུས་ན། ངའི་སེམས་ལ་ཚོར་བ་ཞིག་སྐྱེས་བྱུང་། ཡིན་ཡང་ངས་ཅི་ལྟར་སྦྲེལ་དགོས་པ་
མི་ཤེས། འོ། གསང་བ་འདི་བརྟོལ་དགོས་ན། ངེས་པར་དུ་དེ་ལ་རྒྱུས་ལོན་བྱེད་དགོས། སྒོ་
ཐམས་ཅད་འབྱེད་ནུས་པའི་ལྡེ་མིག་དེ་དམ་འཛིན་བྱས་ནས། བྱིས་པ་མི་བཅའ་ཚང་
མས་དོན་ཅི་ཡིན་ཡང་ཁོ་ལ་གསང་བ་དང་། མཐོང་དུ་མི་འཇུག ཤེས་སུ་མི་འཇུག
ད་ནས་བཟུང་གཞན་ལ་གང་འདོད་དུ་ཕྱིར་སྤྲོད་དུ་མི་འཇུག་པ་དང་། གང་འདོད་དུ་
མགོ་སྐོར་གཏོང་དུ་མི་འཇུག ད་མི་བསྒྲུབ་ན། རྗེས་ཕྱོགས་རྩ་བ་ནས་མ་བསྒྲུབས། ངས་
ཁོ་གཉིས་ཀྱི་གསང་བ་བརྟོལ་རྒྱུ་ཡིན། འཇིགས་ཡེར་བའི་གསང་བ་དེ་བརྟོལ་རྒྱུ་ཡིན།”
ཞེས་སྙམ། ཁོས་དཔྲལ་བའི་ངོས་སུ་གཉེར་མ་ཞིག་བསྡུས། ལུས་སྐམ་ཞིང་ལོ་ན་བཅུ་གཉིས་
ལས་མེད་པའི་བྱིས་པ་འདིས་འདི་ལྟར་གཟབ་ནན་གྱི་སྒོ་ནས་མནོ་བསམ་གཏོང་བཞིན་
ཡོད། བལྟས་ཚོད་ཀྱིས་རྒན་ཉམས་ཤིག་ཐོན་འདུག ཁོས་ཕྱོགས་བཞིའི་མཛེས་སྡུག་དང་
མུར་འབྲེལ་བའི་ཡུལ་ལྗོངས། ནགས་ཚལ་སྟོང་གིས་བསྐོར་བའི་རི་ཚོགས། ལྷད་མེད་དག་
གཙང་དང་མརྒད་ཀྱི་ཁུ་བའི་བྱུགས་འདྲའི་ལྗང་མདོག སྟོན་མཇུག་གི་ཉི་ཟེར་ཁྲོད་ཀྱི་རི་
བོ་དག་ལ་ལྟ་ཙམ་ཡང་མི་བྱེད་པར། ཁོས་སེམས་ཤུགས་ཡོད་ཚད་ཀྱིས་ཤིང་རྟའི་ནང་གི་མི་
དེ་གཉིས་ལ་ཅེར། ཁོའི་རྣོ་ངར་ལྡན་པའི་མིག་འོད་ཀྱིས་ཉ་མོ་ལྕགས་ཀྱུས་འགུགས་པ་ལྟར་
ཁོ་གཉིས་ཀྱི་གཟི་འོད་སྤྲོ་བའི་མིག་མདངས་ཀྱི་གཏིང་རིམ་ནས་གསང་བ་དེ་ཕྱིར་འདོན་
རྒྱུ་ཡིན་པ་འདྲ། མིའི་ཧ་ལས་པའི་བློ་རིག་རྣོན་པོ་དེའང་ཛ་དྲག་གི་དོགས་པ་འདི་ལས་
མ་འདས་ལ། གསང་བ་འཚོལ་སྙེགས་ཀྱི་བརྒྱུད་རིམ་འདིས་ནར་མ་སོན་པའི་རྟོགས་སད་
ཅིག་ཕྱོགས་ཡོངས་ནས་འཕེལ་རྒྱས་ཡོང་ཡང་སྲིད། སྐབས་ལན་རེར་ཤིང་ལེབ་ཆུང་ཆུང་
ཞིག་གིས་ཀྱང་། ང་ཚོ་དང་བྱིས་པ་དངོས་ཡོད་སྤྱི་ཚོགས་སུ་འབོད་པ་དེ་དང་སོ་སོར་
དབྱེ་བར་བྱེད། སྟེས་དབང་དུ་གཡུགས་འོང་བའི་རླུང་བུས་ཁོ་ཚོར་སྒོ་མོ་འབྱེད་ཀྱང་སྲིད།
ཨེ་ཏུ་ཅས་གློ་བུར་དུ་ཁོ་རང་ཆ་རྒྱུས་མེད་པའི་དངོས་པོ་འདི་གཉིས་དང་ཧ་ཅང་ཐག་
ཉེ་ལ། གསང་བ་ཆེན་པོ་འདི་ཡང་དེ་འདྲའི་ཐག་ཉེ་བར་སྣང་། གསང་བ་དེ་ཁོའི་མིག་
མདུན་དུ་ཡོད་པ་ལྟར་སྣང་ཡང་། ནན་གྱིས་བསྲུང་ནས་གཞན་གྱིས་བརྟོལ་ཐུབ་མེད། ཡིན་
ཡང་ཐག་ཉེ། ཧ་ཅང་ཐག་ཉེ། འདིས་ཁོ་རང་སྤྲོ་སེམས་འཁོལ་བ་དང་ཆབས་ཅིག ཁོས་
ཤེས་མ་ཚོར་གྱིས་རང་ཉིད་ཀྱི་བྱིས་དུས་མཇུག་རྫོགས་ལ་ཉེ་བ་ཚོར་བྱུང་།
ཁ་གཏད་ཀྱི་མི་འདི་གཉིས་ཀྱིས་མདུན་ཕྱོགས་སུ་འགོག་ཤུགས་ཆེན་པོ་ཞིག་ཡོད་
པ་ཚོར་ཡང་། འགོག་ཤུགས་དེ་བྱིས་པ་ཆུང་ཆུང་འདི་ལས་ཐོན་པ་དཔག་མ་ཐུབ། ཁོ་ཚོ་
གསུམ་པོ་མཉམ་དུ་ཤིང་རྟའི་ནང་འཚང་ཁ་རྒྱག་ཅིང་སྟབས་མི་བདེ་བ་ཚོར། ལྷག་པར་
དུ་ཁོ་གཉི་གའི་མདུན་གྱི་གཟི་འོད་ལམ་ལམ་འཁྱུག་པའི་མིག་ཟུང་འདིས། ཁོ་གཉིས་
འདུག་བཟོད་མི་ཕོད་པའི་གནས་སུ་བསྐྱལ། ཁོ་ཚོས་ཁ་བརྡ་བྱེད་མི་ཕོད་ལ་ལྟ་ཡང་མི་
ཕོད་པ་རེད། སྣང་ཚུལ་འདིས་ཁོ་ཚོས་སྔར་བཞིན་སོས་དལ་བག་ཕེབས་ངང་ཁ་བརྡ་གློད་
མི་ནུས་ཤིང་། ཁོ་གཉིས་བློ་ཁ་མཐུན་པ་དང་སྙིང་ཉེ་བའི་སྐད་གདངས་དེ་རིགས་སྤྱོད་པར་
གོམས་ཡོད་པར་མ་ཟད། ཉེན་བརྡའི་སྐད་ཆ་དང་ལྐོག་བརྡའི་འཆལ་སྤྱོད་ཀྱི་ཚིག་དེ་དག་
བཤད་པར་ཡང་གོམས་ཡོད། ཧ་ལམ་ཁ་རོག་གེར་ཕན་ཚུན་བྱིལ་བྱིལ་གཏོང་བ་དང་འདྲ།
ཁོ་གཉིས་ཀྱི་ཁ་བརྡར་བར་མཚམས་མང་བ་དང་། ཅུང་ཙམ་འགོར་རྗེས། ཡང་མི་མཐུད་
དུ་ཁ་བརྡ་བྱེད་བསམ་ཡང་། བྱིས་པ་འདིའི་ཨུ་ཚུགས་ཀྱི་ལྷིང་འཇགས་དེས་ཡང་ལབ་
མཚམས་བཞག་པ་རེད།
བྱིས་པའི་ཨུ་ཚུགས་ཀྱི་ལྷིང་འཇགས་དེ། ཁོའི་ཨ་མར་མཚོན་ན་ལྗིད་ཏིག་ཏིག་གི་
ཁུར་བོ་ཞིག་ཡིན། མོས་སེམས་ཞིབ་མོས་ལྟ་ཞིབ་ཅིག་བྱས་པ་ན། གློ་བུར་དུ་བྱིས་པས་
མཆུ་ཏོ་བསྡམས་འདུག་པའི་ཚུགས་ཀ་དེ་ནི། མོ་ཁྱོ་ག་དང་ཁ་འཛིང་བྱེད་པའམ་ཁོང་
ཁྲོ་ལངས་པའི་རྣམ་པ་དེ་དང་ཨ་ན་མ་ན་རེད། མོ་རང་དབང་མེད་པར་སྐྲག་འདར་ཞིག་
བརྒྱབ། རྩེ་རོགས་ཤིག་དང་དགའ་མགུར་རོལ་བསམ་སྐབས། མོར་རང་གི་ཁྱོ་ག་དྲན་སྐུལ་
བྱེད་པ་འདིས་མོའི་བློ་སེམས་རྩ་བ་ནས་མི་བདེ་བ་བྱས་སོང་། བྱིས་པ་འདི་ཤི་བོའི་རྣམ་
ཤེས་ཤིག་དང་འདྲ་ལ། མོའི་སེམས་རྒྱུད་དག་མིན་ལ་ལྟ་སྲུང་བྱེད་པའི་སྲུང་དམག་ཅིག་
དང་མཚུངས་པར། གུ་དོག་པའི་ཤིང་རྟ་འདིའི་ནང་། མོ་དང་བར་ཐག་ཁྲུ་གང་གིས་བཅད་
པའི་ས་དེར། མིག་ཟུང་དེས་ལྐོག་ཏུ་རིག་རིག་ཏུ་ལྟ། སྐྱ་སྐོགས་སེ་ཡོད་པའི་དཔྲལ་བའི་
ལྟག་རྒྱབ་ཀྱི་ཀླད་པ་དེས་ལྐོག་ཏུ་གོ་སྐབས་ཤིག་ལ་སྒུག་འདུག་པ་དང་འདྲ། ཨེ་ཏུ་ཅས་
གློ་བུར་དུ་མགོ་བཀྱགས་ཏེ་ཡར་མར་ལ་ལྟ་དུས། ཁོ་གཉིས་ཀྱིས་དེ་མུར་མིག་འོད་ཐུར་དུ་
སྨད་པ་རེད། ཁོ་ཚོས་སེམས་སུ་མི་ཚེ་འདིར་ཐོག་དང་པོར་ཕན་ཚུན་ལ་ལྐོག་ལྟ་བྱས་པར་
སྙམ། མིག་སྔའི་བར་དུ། ཁོ་ཚོས་ཕན་ཚུན་ལ་མུན་འཐོམས་ཀྱིས་ཡིད་ཆེས་བྱས་ཀྱང་། ད་
ནི་ཨ་མ་དང་བྱིས་པའི་བར་དང་། ཁོ་གཉིས་ཀྱི་བར་དུའང་དངོས་པོ་ཞིག་གློ་བུར་དུ་རྩ་བ་
ནས་འགྱུར་སོང་བ་དང་འདྲ། ཁོ་ཚོས་མི་ཚེ་འདིར་ཐེངས་དང་པོར་ཕན་ཚུན་ལ་ལྟ་ཞིབ་
དང་། ཁོ་གཉིས་ཀྱི་ལས་དབང་ཡང་ཕན་ཚུན་ལ་ཁ་བྲལ་དུ་འགྲོ་མགོ་བརྩམས། ཁོ་གཉིས་
ཀྱིས་ལྐོག་ཏུ་ཕན་ཚུན་ལ་སྡང་སེམས་སྐྱེས་ནའང་། སྡང་སེམས་ཀྱི་མྱུ་གུ་འབུས་ནས་ཅང་
མ་འགོར་བས། ཁོ་ཚོ་སུས་ཀྱང་ད་དུང་ཁས་ལེན་མ་ཕོད།
ཤིང་རྟ་ཡང་ཟ་ཁང་གི་མདུན་དུ་བསྡད། ཁོ་གསུམ་པོའི་སེམས་ལྷོད་ལ་བབས་སོང་།
འདི་ནི་ཕམ་ཉེས་ཀྱིས་རྒྱང་བཞུད་ཐེངས་ཤིག་ཡིན་པ་སུ་ལའང་གསལ་མོད། སུས་ཀྱང་ཁ་
རུ་ཕུད་མ་ཕོད། ཨེ་ཏུ་ཅ་ཐོག་མར་ཤིང་རྟ་ལས་མར་བབས། ཁོའི་ཨ་མས་མགོ་ན་བ་ལ་ཁ་
གཡར་ནས་བྲེལ་མྱུར་གྱིས་ཐོག་ཁང་དུ་སོང་། མོ་ལ་ཐང་ཆད་པའི་ཚོར་བ་ཞིག་གིས། རང་
གཅིག་པུ་དུས་ཐུང་ཞིག་ལ་ངལ་གསོ་བྱེད་འདོད། ཨེ་ཏུ་ཅ་དང་ནན་རིམ་པ་ཤུལ་དུ་བསྡད་
པ་རེད། ནན་རིམ་པས་ཤིང་རྟའི་ཁ་ལོ་བར་གླ་རིན་སྤྲད་པ་དང་། ཆུ་ཚོད་ལ་གཅིག་བལྟས་
རྗེས། ཐད་ཀར་མདུན་ཚོམས་ནང་སོང་། བྱིས་པར་ཁ་ཡ་གཏན་ནས་མ་བྱས། ཁོ་བྱིས་པ་
འདིའི་གམ་ནས་བརྒྱུད་སྐབས། རྒྱབ་གཟུགས་ནི་སྔར་བཞིན་དེ་འདྲའི་ཡིད་དུ་འོང་ལ་ཕྲ་
ཞིང་ལྡེམ། གོམ་པར་ཡང་ཤ་དོད་ཅིང་། དལ་ལྷོད་འཚམ་པ། དེ་སྔོན་བྱིས་པ་འདིས་ཡིད་
སྨོན་བྱས་མྱོང་ལ། ཁ་སང་ཁོས་ད་དུང་གོམ་སྟབས་འདིར་ལད་མོ་བྱེད་ཀྱིན་ཡོད། ནན་རིམ་
པ་འདི་ལྟར་བུད་སོང་། ཁོས་བྱིས་པ་འདི་སྔ་མོ་ནས་བརྗེད་ཟིན། ཁོས་ཁོ་རང་ཤིང་རྟ་དང་རྟ་
ཕོ་དེའི་གམ་དུ་བསྐྱུར་ནས། ཁོ་རང་དང་འབྲེལ་བ་སྤུ་ཙམ་མེད་པ་ལྟར་བྱས།
ཨེ་ཏུ་ཅས་ནན་རིམ་པ་ཁོའི་གམ་དུ་འདི་ལྟར་སོར་བར་བལྟས་ནས། སེམས་སུ་དངོས་
པོ་གང་ཞིག་གས་ཆག་ཏུ་སོང་བར་སྙམ། དོན་དག་དེ་འདྲའི་མང་པོ་ཞིག་བྱུང་རུང་། ཁོ་ད་
དུང་ནན་རིན་པ་ལ་དགའ་ཞེན་བྱེད། ཁོ་རང་གི་ཡིད་རྟོན་བྱེད་སའི་ཡུལ་དུ་བདམས་ཡོད།
ཁོས་འདི་ལྟར་བྱིས་པར་ལག་བརྡ་ཙམ་ཡང་མ་བྱས་ལ། སྐད་ཆ་ཚིག་གཅིག་ཀྱང་མ་བཤད་
པར་སོང་བ་འདིས། ཁོ་སེམས་གཏིང་ནས་ཡི་ཆད་ཅིང་། རང་ཉིད་ལ་ནོར་འཁྲུལ་ཅི་ཡང་
མེད་བསམས། ཁོས་ནུས་ཤུགས་གང་ཡོད་བཏོན་ནས་ཟོལ་དུ་བཅོས་པ་དེ། ད་ལྟ་རྩ་བརླག་
བྱས་སོང་། ཁོའི་ཉམ་ཐག་པའི་ཕྲག་ཟུང་གིས་ཨུ་ཚུགས་ཀྱིས་བཅོས་པའི་སྒྲོབ་ཉམས་དེ་མ་
ཐེག་པར། སླར་ཡང་ཁ་སང་གི་བྱིས་པ་དེ་དང་འདྲ་བར་ཉམ་ཆུང་བག་འཁུམ་ཞིག་ཏུ་གྱུར།
ཡིན་ནའང་ཁོའི་སེམས་པ་འདོད་འདུན་དང་རྒྱབ་འགལ་བྱས་པས་མུ་མཐུད་དུ་ཕམ་པར་
གྱུར། ཁོས་བྲེལ་ཞིང་འདར་བའི་གོམ་པ་དེས་ནན་རིམ་པའི་རྗེས་སྙེག་པར། ཐོག་ཁང་དུ་
བགྲོད་གྲབས་བྱེད་པའི་ནན་རིམ་པའི་ལམ་བཀག་པ་རེད། ངུ་ངག་དང་མིག་ཆུ་འདྲེས་མར།
“ངས་ཁྱོད་ལ་ཕོག་ཐུག་ཅི་ཞིག་བཏང་སོང་ངམ། ཁྱོད་ཀྱིས་ང་ལ་ཁ་ཡ་མི་བྱེད་དོན་
ཅི་ཡིན། ཅིའི་ཕྱིར་ང་ལ་འདི་ལྟར་བྱེད་པ་ཡིན། ད་དུང་ངའི་ཨ་མ། ཅིའི་ཕྱིར་རྒྱུན་པར་ང་
རང་ཟུར་དུ་ཕུད་པ་ཡིན། ཁྱོད་ཚོ་ང་ལ་ཞེ་ལོག་པ་ཡིན་ནམ་ཡང་ན་ངས་དོན་དག་ཅིག་
བསྒྲུབས་ནས་འཆུག་སོང་བ་ཡིན” ཞེས་བཤད།
ནན་རིམ་པ་ཧད་དུ་བཅུག བྱིས་པ་འདིའི་སྐད་གདངས་ལས་དངོས་པོ་གང་ཞིག་
གིས་ཁོ་རང་འཚབ་སྟེ། སེམས་ཀྱིས་མི་བཟོད་པར་བྱས། ཁོས་ཧ་ཅི་ཡང་གོ་མེད་པའི་
བྱིས་པར་སེམས་གཏིང་ནས་གདུང་སེམས་སྐྱེས་ཏེ། “ཨེ་ཏུ། གླེན་པ་ཁྱོད། དེ་རིང་ངའི་
སེམས་ཁམས་མི་སྐྱིད་པས་ཡིན། ཁྱོད་དངོས་ནས་བྱིས་པ་སྙིང་རྗེ་ཞིག་རེད། ང་ངོ་མ་ཁྱོད་
ལ་དགའ་བོ་ཡོད” ཅེས་བཤད་ཞོར་བྱིས་པའི་མགོ་ལ་བྱིལ་བྱིལ་བཏང་སྟེ་གཡོ་སྒུལ་བྱེད།
ཡིན་ན་ཡང་བྱིས་པས་ངོ་གདོང་ཕྱེད་ཀ་ཕར་འཁོར་སོང་བ་དང་མཆི་མས་གང་བའི་མིག་
ཟུང་ཆེན་པོ་དེ་གཉིས་མཐོང་དུ་མ་བཅུག ཁོས་འཁྲབ་པའི་སྤྲོ་གར་འདིས་ཁོའི་སེམས་སུ་
བཟོད་དཀའ་བར་གྱུར་པ་མ་ཟད། འཛེམ་བག་མེད་པར་བྱིས་པའི་དུང་སེམས་རྩེ་སྤྱད་བྱས་
པར་ངོ་ཚ་སྣང་ཞིག་སྐྱེས། དྭངས་ཤིང་ཕྲ་བའི་སྐད་སྒྲ། ངུ་ཤུམ་ཞིག་དང་ཆབས་ཅིག་འདར་
བཞིན་ཡོད་པ་དེས། ཁོ་རང་སེམས་སྡུག་གིས་མནར་བ་དང་། “ཐོག་ཁང་དུ་འགྲོ། ཨེ་ཏུ།
དེ་དགོང་འུ་ཅག་སྔར་བཞིན་མཐུན་པོ་ཡོང་བ། ཁྱོད་ཀྱིས་མཐོང་སྲིད” ཅེས་ཁོས་ཡང་དང་
བསྐྱར་དུ་བྱིས་པར་སེམས་གསོ་བྱས།
“རེད་དྲ། ཁྱོད་ཀྱིས་ངའི་ཨ་མར་ང་འཕྲལ་དུ་ཐོག་ཁང་དུ་ཉལ་བར་འགྲོ་རུ་འཇུག་
མི་སྲིད་པ་ཡིན་ནམ།”
“མི་སྲིད། མི་སྲིད། ཨེ་ཏུ། ང་དེར་འཐད་པ་མིན།” ནན་རིམ་པས་འཛུམ་དམུལ་དམུལ་
གྱིས། “ད་ཐོག་ཁང་དུ་སོང་། ངས་དགོང་ཇ་འཐུང་བར་ལྭ་བ་ཞིག་བརྗེ་དགོས” ཞེས་བཤད།
ཨེ་ཏུ་ཅ་བུད་སོང་། སེམས་སུ་སྐད་ཅིག་ལ་སྤྲོ་སྣང་གིས་ཁེངས་སོང་། ཡིན་ཡང་ཅང་
མ་འགོར་བར། ཁོའི་སེམས་ཀྱི་ཐོ་བ་དེས་ཡང་མཚམས་མེད་པར་བརྡུངས་བྱུང་། ཁ་སང་
ནས་བཟུང་། ཁོ་རང་ལོ་འགས་ནར་སོན་པ་དང་། བྱིས་པ་འདིའི་བྲང་ཁོག་ཏུ་ཆ་མེད་རྒྱུས་
མེད་ཀྱི་མགྲོན་པོ་ཞིག་གཞི་སྡོད་བྱེད། དེ་ནི་དོགས་པ་རེད།
ཁོས་སྒུགས་ནས་བསྡད་ཡོད། འདི་ནི་ཐག་གཅོད་རང་བཞིན་གྱི་ཚོད་བགམ་ཐེངས་
གཅིག་ཡིན། ཁོ་ཚོ་ཅོག་ཙེའི་འགྲམ་དུ་མཉམ་དུ་བསྡད། ཆུ་ཚོད་དགུ་ལ་ཐོན་ཟིན། ཡིན་
ཡང་ཨ་མས་ཁོ་རང་ཉལ་དུ་འགྲོ་རུ་མ་བཅུག་པས། ཁོའི་སེམས་མི་བདེ་བར་བཏང་། མོས་
རྒྱུ་མཚན་ཅིའི་ཕྱིར་དེ་རིང་ཁོ་རང་འདིར་དེ་འདྲའི་དུས་ཡུན་རིང་བོ་ཞིག་ལ་སྡོད་དུ་
བཅུག་པ་ཡིན། མོ་ནམ་རྒྱུན་དེ་འདྲ་ཞིག་གཏན་ནས་མིན། ནན་རིམ་པས་འབྲེལ་ཐག་
བཅད་པ་ཡིན་ནམ། ཡང་ན་ཁོའི་རེ་སྨོན་དང་ཁོ་གཉིས་ཀྱི་ལབ་གླེང་མཐའ་དག་མོར་
བཤད་ཟིན་པ་ཡིན། ཁོ་ལ་གློ་བུར་དུ་བཤད་མི་ཤེས་པའི་འགྱོད་སེམས་ཤིག་སྐྱེས། དེ་རིང་
ཡིད་ཆེས་དེ་འདྲ་ཞིག་གིས་ཁོའི་རྗེས་སྙེག་ནས་བཙལ་དགོས་དོན་མེད། ཆུ་ཚོད་བཅུ་པར་
ཐོན་རྗེས་ཨ་མ་གློ་བུར་དུ་ཡར་ལངས་ནས་ནན་རིམ་པར་ཞལ་གྱེས་ཞུས། ཡ་མཚན་པ་ནི་
ཁོའི་ཨ་མ་འདི་འདྲའི་སྔ་མོར་ཐོག་ཁང་དུ་འགྲོ་བར། ཁོ་རང་ཡང་ཡ་མཚན་སྤུ་ཙམ་ཡང་
སྐྱེས་གི་མེད་པ་དེ་རེད། ཁོས་ཉིན་སྔོན་མ་དག་དང་འདྲ་བར་ཐབས་ཤེས་ཡོད་རྒུས་ཁོ་མོ་
སྡོད་དུའང་མ་བཅུག བྱིས་པའི་སེམས་ཀྱི་དོགས་སྣང་གི་ཐོ་བ་དེས་རྡུང་ཚད་ཇེ་དྲག་ནས་
ཇེ་དྲག་ཏུ་གྱུར།
ད་ནི་ངེས་པར་དུ་གཟབ་ནན་གྱིས་ཉམས་ཚོད་ཅིག་ལེན་དགོས་སྙམ། ཁོས་ཅི་ཡང་མི་
ཤེས་ཁུལ་བྱས་ཏེ། རྒོལ་ལན་ཅི་ཡང་མ་སྤྲད་པར་ཨ་མའི་རྗེས་དེད་ནས་སྒོ་ཁར་སོང་། སྒོ་
འགྲམ་དུ་ཐོན་རྗེས་ཁོས་གློ་བུར་དུ་མགོ་ཡར་བཀྱགས་ནས་ལྟ་དུས། སྐད་ཅིག་ཙམ་ལ་ཁོས་
འཛུམ་ཤིག་ཤིག་གི་མིག་མདངས་ཤིག་མཐོང་། དེ་ནི་མོས་ཁོའི་མགོ་ཐོག་བརྒྱུད་ནས་ནན་
རིམ་པར་འཕངས་པའི་ནང་གསལ་ཕྱི་སྦས་ཀྱི་མིག་མདངས་ཤིག་དང་། གསང་རྒྱ་རིམ་
དགུ་ཅན་གྱི་མིག་མདངས་ཤིག་རེད། ཕར་བལྟས་ན་ནན་རིམ་པས་ཁོ་གཡོ་འཚོང་བྱས་པ་
རེད། དེའི་རྐྱེན་གྱིས་མོ་འདི་འདྲའི་སྔ་མོ་ནས་ཐོག་ཁང་དུ་སོང་བ་རེད། ཁོ་གཉིས་ཀྱིས་
དེ་རིང་ཁོ་རྨང་ནས་བག་ལ་ཕབ་སྟེ། སང་ཉིན་ཁོ་གཉིས་ལ་བར་ཆད་མི་བཟོ་བ་ཞིག་བྱེད
བསམ་པ་རེད།
“ཁྲམ་པ།” ཁོས་སྐད་དམའ་མོས་དེ་ལྟར་བཤད།
“ཁྱོས་ཅི་ཟེར།” ཨ་མས་དེ་ལྟར་དྲིས།
“ཅང་མ་རེད།” ཁོས་སོ་བར་ནས་ཚིག་འདི་བཙིར་ནས་ཐོན། ད་ནི་ཁོ་ལའང་རང
ཉིད་ཀྱི་གསང་བ་ཡོད་པ་རེད། གསང་བ་དེ་ནི་སྡང་སེམས་རེད། ཁོ་གཉིས་ལ་བཅངས་པའི་
ཚད་མེད་པའི་སྡང་སེམས་དེ་རེད།
ཁ་རོག་བསྡད་པ།
ཨེ་ཏུ་ཅ་སེམས་ཁྲེལ་ཅི་ཡང་མེད། ཁོའི་བློ་སེམས་དྭངས་གཙང་དང་བརྩེ་དུང་ལ་
གསལ་ཆ་དོད་པ་སྟེ། སྡང་སེམས་དང་མངོན་གསལ་གྱི་ཞེ་འཁོན་དེ་ཁོ་ན་རེད། ཁོས་ད་
ལྟ་གསལ་ཐག་ཆོད་པ་ནི་ཁོ་གཉིས་ལ་བར་ཆད་བྱེད་པ་དེ་རེད། དེའི་རྐྱེན་གྱིས་ཁོ་ཚོ་དང་
ལྷན་དུ་སྡོད་པ་ནི། ཁོ་ལ་མཚོན་ན་ཡ་ང་བ་དང་རྙོག་འཛིང་ཆེ་བའི་སྤྲོ་སྣང་ཞིག་ཡིན།
ཁོས་ལྐོག་ཏུ་འདང་རྒྱག་པ་ནི། ཇི་ལྟར་ཁོ་གཉིས་ལ་བར་ཆད་བྱེད་རྒྱུ་དང་། ཇི་ལྟར་སྡང་
སེམས་ཡོད་ཚད་གཞི་གཅིག་ཏུ་བསྡུས་ནས་སྟོབས་ཤུགས་ཡོད་རྒུས་ངོ་རྒོལ་བྱེད་རྒྱུ་དེ་
རེད། ཁོས་ཐོག་མར་ནན་རིམ་པ་ལ་རྒོལ་ལན་སྤྲོད་བསམ་སྟེ། ཞོགས་པར་ནན་རིམ་པ་ཡར་
ལངས་ཏེ་ཁོའི་ཉེ་འགྲམ་བརྒྱུད་ནས་ཐོག་ཁང་འོག་མ་ལ་འགྲོ་སྐབས། “སྔ་དྲོ་བདེ་ལེགས།
ཨེ་ཏུ” ཞེས་སྙིང་ཉེ་བའི་ཚིག་གིས་འཚམས་འདྲི་བྱས་པར། ཁོ་རང་རྐུབ་སྟེགས་སྟེང་དུ་
འགུལ་ཙམ་ཡང་མི་བྱེད་ལ། ནན་རིམ་པར་ལྟ་ཙམ་ཡང་མི་བྱེད་པར། བཙན་ཚུགས་ཀྱིས།
“བདེ་ལེགས” ཞེས་ལན་བཏབ། “ཨ་མ་ཐོག་ཁང་འོག་མར་སོང་ངམ།” ཨེ་ཏུ་ཅས་
མིག་གིས་ཚགས་པར་ལ་ལྟ་ཞོར། “ངས་མ་ཤེས” ཞེས་ལན་བཏབ།
ནན་རིམ་པ་ཅུང་ཙམ་ཧ་ལས་ཏེ། “གློ་བུར་དུ་ཅི་ཞིག་བྱུང་ངམ། གཉིད་མ་ཁུག་
པ་ཡིན་ནམ། ཨེ་ཏུ” ཞེས་ཀུ་རེ་ཞིག་བརྩེས་ནས་སྔོན་ཆད་དང་འདྲ་བར་འགྲིག་མཐུན་
ཡོང་བར་བྱེད་བསམ་ཡང་། ཨེ་ཏུས་གང་ལའང་འདང་མི་རྒྱག་པར། “མ་རེད” ཅེས་ལན་
བཏབ་རྗེས། སྔར་བཞིན་བློ་རྩེ་གཅིག་སྒྲིམ་གྱིས་ཚགས་པར་ལ་བལྟས། “གླེན་ཕྲུག” ཅེས་
ནན་རིམ་པས་ལྐོག་ཏུ་ཆིག་ལབ་ཅིག་བྱས་ཤིང་། ཕྲག་པ་གསིག་ཙམ་བྱས་ནས་བུད་སོང་།
སྡང་སེམས་དེ་ཕྱི་ལ་མངོན་ཚར་བ་རེད།
ཨེ་ཏུ་ཅ་གློ་བུར་དུ་ཁོའི་ཨ་མར་སྤྲོ་སེམས་མེད་པར་གྱུར་ན་ཡང་། གུས་གུས་ཞུམ་ཞུམ་
བྱེད། མོས་གླེན་རྟགས་ཤིག་བསྟན་ནས། བྱིས་པ་གཟེབ་གྲུག་ར་བར་མངགས་བསམ་ཡང་།
ཁོས་བློ་བདེ་ཞེ་ལྷོད་ཀྱིས་ལན་བསློགས་ཏེ་མ་སོང་། ཁོའི་འཛུམ་མདངས་ནི་མཆུ་སྒྲོས་
འགུལ་ཙམ་བྱེད་པ་ཡིན་ལ། འཛུམ་མདངས་འདིས་ད་ནས་བཟུང་ཁོ་ལ་གཞན་གྱིས་བརྙས་
བཅོས་བྱེད་མི་ཆོག་པ་དེ་མཚོན། “ཨ་མ། དེར་འགྲོ་བ་ལས་ཁྱོད་གཉིས་དང་ལྷན་དུ་འཆམ་
འཆམ་དུ་སོང་བས་དགའ” ཞེས་ཧ་ཅང་སྙིང་ཉེ་བའི་རྣམ་འགྱུར་གྱིས་མོའི་མིག་ཟུང་ལ་
ཅེར། ལན་འདི་ནི་ཨ་མའི་སེམས་འདུན་དང་མི་མཐུན་པ་ནི་ཧ་ཅང་མངོན་གསལ་ཡིན།
མོར་ཐེ་ཚོམ་ཅུང་ཙམ་སྐྱེས་པ་དེ། དངོས་པོ་ཞིག་བཙལ་བཞིན་པ་དང་མཚུངས། “ང་ལ་
འདི་ནས་སྒུག་སྡོད” ཅེས་མཇུག་མཐར་རང་ཉིད་སོང་ནས་ནངས་ཇ་འཐུང་རྒྱུ་ཐག་བཅད།
ཨེ་ཏུ་ཅས་སྒུག་བསྡད། ཡིན་ཡང་ཁོ་དོགས་པ་ཆེ་བས། ཁོའི་གསོན་ཉམས་དོད་པོའི་
གདོད་ནུས་དེས། ད་ནི་ཁོ་གཉིས་ཀྱི་སྐད་ཆ་རེ་རེའི་ནང་ནས་སྡང་སེམས་ཀྱི་དམིགས་
འབེན་ཞིག་གསན་ཡོང་། དོགས་པ་ཟ་བ་དེས་སྐབས་ལན་རེར་ཁོའི་མིག་འོད་ཧ་ཅང་རྣོ་
བོར་གཏོང་བ་མ་ཟད། སེམས་ཐག་རྦད་དེ་གཅོད་ཐུབ། ཨེ་ཏུ་ཅ་ཁོའི་ཨ་མས
བཞིན་མདུན་ཚོམས་ནས་སྒུག་མེད་པར། སྲང་ལམ་དུ་བསྡད་ཡོད། ཁོས་དེ་རུ་སྒོ་ཆེན་ལ་
ཞིབ་ལྟ་བྱས་ཆོག་པར་མ་ཟད། དེ་ལས་གཞན་པའི་སྒོ་ཡོངས་རྫོགས་ལའང་ཞིབ་ལྟ་བྱེད་
ཐུབ། ཁོའི་སྣང་ངོར་མགོ་སྐོར་གྱི་དྲི་མ་ཙམ་སྣོམ་ཐུབ་པ་བྱུང་བ་དང་། ད་རེས་ཁོའི་ལག་
ནས་ཐར་རྒྱུ་ནི་སྟོང་སེམས་ཡིན། ཁོ་སྲང་ལམ་དུ་བསྡད་པ་དེ་དབྱིན་ཏི་ཨན་མིའི་སྒྲུང་
གཏམ་ཁྲོད་བསླབས་ཡོང་བ་བཞིན། ཤིང་དུམ་མང་པོའི་ཕག་ཏུ་ཡིབ་བསྡད། ཆུ་ཚོད་ཕྱེད་
ཙམ་གྱི་རྗེས་སུ་ཁོའི་ཨ་མ་གཞི་ནས་ཕྱིར་ཐོན་བྱུང་། ལག་པར་ཤིན་ཏུ་མཛེས་པའི་རྒྱ་སེའི་
མེ་ཏོག་ཅིག་བཟུང་ཡོད་པ་དང་། ནན་རིམ་པ་མོའི་རྗེས་དེད་ཡོད། ངོ་ལོག་པ་དེ་བློ་ཡིད་
ཚིམ་ནས་དགོད་བཞིན་འདུག
ཁོ་གཉིས་ནི་བལྟས་ཚོད་ཀྱིས་སྤྲོ་སེམས་ལ་རོལ་བས། རང་ཚུལ་ཡང་བརྗེད་འདུག
བྱིས་པའི་ལྐོག་ལྟ་ལ་གཡོལ་བས། སེམས་ལྷོད་ལ་བབས་པ་དང་། གསང་བ་དེ་སྦས་ཐུབ་སོང་
བས་ཡིན་ཀྱང་སྲིད། ཁོ་གཉིས་འགྲོ་ཞོར་དང་དགོད་ཞོར་དུ་རི་འདབས་ཀྱི་ནགས་ཚལ་དུ་
འགྲོ་རྩིས་བྱས།
ད་ནི་དུས་ལ་བབས་ཟིན། ཨེ་ཏུ་ཅ་དལ་བྲེལ་མེད་པར་ཤིང་ཆའི་ལྟག་རྒྱབ་ནས་ཚུར་
ཡོང་བ་དང་། སྟས་དབང་དུ་བྱུང་བའི་དོན་དག་ཅིག་ཡིན་པ་ལྟར་བྱས། ཨེ་ཏུ་ཅ་བག་
ཕེབས་ཤིང་དལ་ལྷོད་ལྡན་པའི་ངང་ཁོ་གཉིས་ཀྱི་ཕྱོགས་སུ་སོང་། མི་བྲེལ་མི་འཚུབ་པར་ཁོ་
གཉིས་ཀྱི་མཚར་སྣང་དེ་ཉམས་སུ་མྱངས། ཁོ་གཉིས་ལ་དངངས་སྐྲག་ཆེན་པོ་སྐྱེས་པར་མ་
ཟད་ཧ་ལས་པའི་མིག་འོད་དེ་ཕན་ཚུན་ལ་འཕངས། བྱིས་པ་དེས་བསམ་བཞིན་དལ་ལྷོད་
ལྷོད་ཀྱི་ཉམས་ཤིག་སྟོན་བཞིན་ཁོ་གཉིས་ཀྱི་ཕྱོགས་སུ་སོང་། ཁོའི་འཕྱ་སྨོད་ཀྱི་མིག་འོད་
དེ་ཐོག་མཐའ་བར་གསུམ་དུ་ཁོ་གཉིས་ལ་བྲལ་མེད། “ཨ་ཙི། ཁྱོད་འདི་ནས་ཡོད་པ་ཡིན་
ནམ། ཨེ་ཏུ། ངེད་གཉིས་ཀྱིས་ཁྱོད་ཐོག་ཁང་དུ་ཡུན་རིང་ལ་བཙལ་བ་ཡིན” ཞེས་ཨ་མས་
ཁ་གྲགས་བྱུང་། བྱིས་པའི་སེམས་སུ། “མོའི་ཁ་ལས་བུད་ཚད་རྫུན་གཏམ་རེད། དངོས་
གནས་ངོ་ཚ་མི་འདུག” ཅེས་བསམས་ན་ཡང་། མཆུ་ཏོ་དམ་པོར་བསྡམས་ནས་གསང་བ་
ཡོད་ཚད་ལྕེ་འོག་ཏུ་མནན།
ཁོ་ཚོ་གསུམ་པོ་འདི་ལྟར་ཐེ་ཚོམ་ངང་ལངས་བསྡད་དེ། ཕན་ཚུན་གྱི་གནས་ཚུལ་
ལ་ལྐོག་ལྟ་བྱས། “འོ་ན་ང་ཚོ་ལམ་ལ་ཆས།” སེམས་སུ་འཚིག་པ་ཟ་བའི་བུད་མེད་འདི་
ཐབས་ཀྱིས་སྟོངས་ཀྱིན་བཤད། ལག་གི་རྒྱ་སེའི་མེ་ཏོག་མཉེད་ནས་ཧྲུག་ཧྲུག་ཏུ་བཏང་།
མོའི་རྣ་གཤོག་འདར་ལྷབ་ལྷབ་བྱེད་པ་དེས། སེམས་ནང་གི་ཞེ་སྡང་ཕྱིར་མངོན་པ་རེད། ཨེ་
ཏུ་ཅ་དེར་ལངས་ནས་འགུལ་ཙམ་ཡང་མི་བྱེད། འདི་ཐམས་ཅད་ཁོ་དང་འབྲེལ་བ་སྤུ་ཙམ་
ཡང་མེད་པ་ལྟར། མགོ་བོ་ཡར་དགྱེས་ནས་ནམ་མཁའ་ལ་ལྟ་ཞོར། ཁོ་གཉིས་ལམ་ལ་ཆས་
པར་སྒུག་བསྡད། དེ་ནས་ཁོ་ཚོའི་རྗེས་འབྲངས་ནས་ལམ་ལ་ཆས། ནན་རིམ་པས་ཡང་
བསྐྱར་བརྩོན་ལེན་བྱེད་བསམས་ཏེ། “དེ་རིང་གཟེབ་གྲུག་འགྲན་སྡུར་ཞིག་ཡོད། ཁྱོས་
འགྲན་སྡུར་འདིའི་རིགས་ལ་བལྟས་མྱོང་ངམ།” ཨེ་ཏུ་ཅས “ཧིན” ཞེས་སྣ་ཤུ་བརྒྱབ་སྟེ
ཁོ་ལ་མིག་ལོག་ཅིག་བལྟས། ཁོས་ཁོ་ལ་གཏན་ནས་ཁ་ཡ་མི་བྱེད་པར་མཆུ་སྦོས་ནས་ཁ་ཤུ་
འདེབས་པ་དང་འདྲ། འདི་ནི་ཁོའི་དྲིས་ལན་ཡིན། ཁོའི་སྡང་སེམས་དེ་མངོན་གསལ་གྱིས་
ཕྱིར་ཕུད་པ་རེད།
བྱིས་པ་ཡོད་ཚེ་དགའ་བསུ་ཐོབ་གི་མེད། དོན་དག་འདི་སྐྱི་གཡའ་བའི་རྨི་ལམ་ཞིག་
དང་འདྲ་བར་ཁོ་གཉིས་ཀྱི་མགོ་ཐོག་ནས་མནན་འདུག བཙོན་མ་འདི་གཉིས་འདི་
ལྟར་ལྟ་སྲུང་བའི་རྗེས་འབྲངས་ཤིང་། ལྐོག་ཏུ་ཁུ་ཚུར་དམ་པོར་བཅངས། དོན་དངོས་
ཐོག་བྱིས་པས་བྱེད་སྒོ་གང་ཡང་མ་སྤེལ། ཡིན་ཡང་ཁོས་ལྐོག་ཏུ་ཞིབ་ལྟ་བྱེད་བཞིན་པའི་
མིག་ཟུང་དང་ཚད་མེད་པའི་འཁང་སེམས་དེ། ཁོ་གཉིས་ཀྱིས་བསྲོན་ཐབས་མེད་པར་
གྱུར། ཁོའི་མིག་ཟུང་ཞེ་སྡང་གི་མཆི་མས་གང་འདུག ཁོའི་གདོང་ཡོངས་སུ་ཞེ་འཁོན་གྱི་
མདངས་ཤིག་གིས་ཁྱབ་ཅིང་། མི་སུ་ཡིན་ཡང་ཁོའི་ཉེ་སར་བཅར་ཐབས་མེད། “སྔོན་དུ་
སོང” ཞེས་ཨ་མས་གློ་བུར་དུ་འཁང་སེམས་དྲག་པོས་བཤད། བྱིས་པས་ལྐོག་ཉན་བྱེད་པ་
འདིས་མོའི་སེམས་མི་བདེ་བར་བྱས། “ངའི་རྡོག་མདུན་དུ་ཕར་ལྡིང་ཚུར་ལྡིང་མ་བྱེད།
ངའི་སྙིང་འཕར་གི” ཨེ་ཏུ་ཅས་མོས་བཤད་པ་ལྟར་བསྒྲུབས། ཡིན་ཡང་རྟག་ཏུ་གོམ་པ་
འགའ་སོང་རྗེས་ཕྱིར་ལྟ་བྱེད་པ་དང་། ཁོ་ཚོ་རྗེས་སུ་ལུས་ཚེ་སྒུག་འདུག་པ་རེད། ཁོའི་མིག་
མདངས་ནི《ཧྥོ་ཧྲི་ཏི》ནང་གི་ཁྱི་གུ་ནག་རིལ་དང་འདྲ་བར་མེ་ཧྥེ་སི་ཏིའི་གཡོ་ཇུས་ཁྱེར་
ནས། རྟག་ཏུ་ཁོ་གཉིས་ཀྱི་སྟེང་དུ་འཁོར་ཏེ་མེ་དཔུང་དང་འདྲ་བའི་ཞེ་སྡང་གི་དྲ་རྒྱ་འཐེན།
ཁོ་གཉིས་ཀྱིས་རང་ཉིད་དྲ་རྒྱར་ཚུད་ནས་ཐར་ཐབས་མེད་པ་ཚོར།
མིའི་སྙིང་ལ་གཟས་པའི་ཁུ་སིམ་དེ་ནི་སྐྱུར་རྫས་ཤིག་དང་འདྲ་བར་ཁོ་གཉིས་ཀྱི་སྤྲོ་
སྣང་ལ་གཏོར་བརླག་བྱས། ཁོའི་མིག་མདངས་དེས་ཁོ་གཉིས་ཀྱི་སྐད་ཆ་ཁ་སྒོར་ཐོན་ཡང་
ཕྱིར་མིད་དུ་བཅུག ནན་རིམ་པས་ད་ནས་བཟུང་བརྩེ་སེམས་མཚོན་པའི་ཚིག་གཅིག་
ཀྱང་བཤད་མ་ཐུབ་པས་ཁོང་ཁྲོ་གཏིང་ནས་ལངས། བུད་མེད་འདི་ཡང་ཁོའི་ལག་ནས་ཤོར་
འགྲོ་སྙམ། ཁོས་ནུས་ཤུགས་ཡོད་ཚད་བཏོན་ནས་མོའི་བརྩེ་སེམས་འབར་དུ་བཅུག་ཀྱང་།
ཞེན་ལོག་ཅིང་སྐྱུག་བྲོ་བའི་བྱིས་པ་འདི་ལ་འཛེམས་ཏེ་མེ་ལྕེ་བཅིལ་མགོ་བརྩམས། ཁོ་
གཉིས་ཀྱིས་ཡང་དང་བསྐྱར་དུ་ཁ་བརྡ་བྱེད་བསམ་ཡང་། ཁ་བརྡའི་གོ་སྐབས་ཅི་ཡང་མ་
བྱུང་། མཐར་ཁོ་ཚོ་གསུམ་པོ་ཁ་མི་གྲག་པར་དལ་བུར་ལམ་དུ་བསྐྱོད། སྡོང་བོ་ཕན་ཚུན་
བརྡར་བའི་ཧྲག་སྒྲ་དང་ཁོ་ཚོ་རང་ཉིད་ཀྱི་སྐྱོ་སྣང་གི་ཁེངས་པའི་གོམ་སྒྲ་ལས་ཅི་ཡང་མ་
ཐོས། བྱིས་པ་འདིས་ཁོ་གཉིས་ཀྱི་ཁ་བརྡའི་མགྲིན་པ་བསྒགས་སོང་།
ད་ནི་ཁོ་ཚོ་གསུམ་པོ་དགྲ་འཛིན་གྱི་སེམས་པས་ཁེངས་ཡོད། གཡོ་འོག་ཏུ་ཚུད་
དཀའ་བའི་བྱིས་པས་དགའ་སྤྲོ་ཚད་ལས་འདས་བཞིན། ཁོ་གཉིས་ཀྱི་ཞེ་སྡང་ཡོད་ཚད་
སྣང་མེད་བཞག་པའི་མི་ཉམ་ཆུང་འདིའི་སྟེང་དུ་གཟས་པ་ཚོར་ཡང་། དེ་ལ་ཐབས་
བཀོད་ཅི་ཡང་མེད་པ་རེད། ཁོས་འཕྱ་སྨོད་ཀྱི་མིག་མདངས་མཚམས་མེད་པར་ཡི་མུག་
པའི་ནན་རིམ་པའི་གདོང་ལ་འཕངས། ཁོས་ནན་རིམ་པའི་ལྕེ་རྩེར་དམོད་ཚིག་གི་སྒྲ་
གྲག་པ་ཐོས་ཀྱང་། མ་ཐོས་ཁུལ་མི་བྱེད་ཀ་མེད་རེད། དེའི་མཚུངས་སུ་ཨ་མའི་ཞེ་སྡང་གི་
མེ་དཔུང་དགུང་དུ་མཆེད་ཀྱིན་པ་རྟོགས་ཤིང་། ཁོ་རང་ལྐོག་ཏུ་འདྲེ་སྲིན་ཞིག་དང་འདྲ་
བར་དགའ་སྤྲོས་ཁེངས། ཁོ་གཉིས་ཀྱིས་བློ་རྩེ་གཅིག་ཏུ་སྒྲིམ་ནས་གོ་སྐབས་ཞིག་དང་
བསྟུན་ནས། ཁོ་ཕར་ལ་གཡུགས་པའམ་ཐད་ཀར་མེད་བརླག་ཏུ་གཏོང་བསམ་ཡོད། ཡིན་
ན་ཡང་ཁོས་གོ་སྐབས་གཅིག་ཀྱང་མ་བྱིན། ཁོས་སྡང་སེམས་དེ་དུས་ཚོད་མང་ཤོས་ཞིག་
ལ་སེམས་ཞིབ་མོས་བཀོད་སྒྲིག་བྱས་པའི་འབྲས་བུ་ཡིན་པས་ཞན་ཆ་གང་ཡང་མེད།
“ང་ཚོ་ཕྱིར་འགྲོ” ཞེས་ཨ་མས་གློ་བུར་དུ་བཤད། མོས་རང་ཉིད་ཚོད་འཛིན་མི་ཐུབ་
པ་ཚོར་བྱུང་། འདི་འདྲའི་མནར་བཅོད་མྱང་བ་ལས། མོས་དོན་ཅི་ཞིག་སྒྲུབ་པར་འདོད་དེ།
མ་མཐའ་ཡང་སྐད་གསང་མཐོན་པོས་ཀི་ཞིག་བཏབ་ཀྱང་ཆོག “ཅི་འདྲའི་ཕངས་པ་ལ”
ཞེས་ཨེ་ཏུ་ཅ་སེམས་ལྷོད་ལ་བབས་ཏེ། “གནམ་ངོ་འདི་འདྲའི་དྭངས” ཞེས་བརྗོད།
ཁོ་གཉིས་ཀྱིས་བྱིས་པ་འདིས་འཕྱ་དམོད་བྱེད་པ་ཤེས་མོད། ཁོ་ཚོས་ཅི་ཡང་བཤད་
མི་ཕོད། རྒྱལ་པོ་གཏུམ་དྲག་ཅན་འདིས་ཉིན་འདི་འགའི་རིང་། རང་ཉིད་ལ་ཚོད་འཛིན་
བྱེད་པ་ཤེས་ཐག་ཆོད་ཅིག་བསླབས་ཡོད། ཁོའི་གདོང་གི་ཤ་གནད་ཅུང་ཙམ་ཡང་མི་འདར་
ཞིང་འཕྱ་དམོད་ཀྱི་རྣམ་འགྱུར་གཏན་ནས་ཕྱིར་མི་མངོན། ཁོ་ཚོ་སུས་ཀྱང་ཁ་མི་གྲག་
པར་བགྲོད་ལམ་རིང་བོ་དེད་ནས་ཕྱིར་ལོག་པ་རེད། མ་བུ་གཉིས་པོ་རྐྱང་རྐྱང་ཁང་བར་
སྡོད་སྐབས་ཨ་མའི་ཞེ་སྡང་ད་དུང་ཞུ་མེད། མོས་ཁྲོ་དབུགས་སྦུད་སྦུད་གཏོང་གིན་བསིལ་
གདུགས་དང་ལག་ཤུབས་ཕར་གཡུགས་པ་དང་། ཨེ་ཏུ་ཅས་མོའི་སྙིང་རླུང་འཕར་ནས་ཁོང་
ཁྲོའི་སྙིགས་རོ་ཐམས་ཅད་ཕྱིར་འབུད་འདོད་པ་ཤེས། ཡིན་ཡང་ཁོས་མོ་རང་ཁོང་ཁྲོ་ལངས་
བའི་ཚུགས་ཀ་དེ་མཐོང་འདོད་པས། བསམ་བཞིན་ཁང་བའི་ནང་བསྡད་དེ་མོའི་ཁ་སེམས་
དཀྲུགས། མོས་བསྲོན་མ་ཐུབ་པར་ཁང་བའི་ནང་ཕར་འགྲོ་ཚུར་འགྲོ་བྱེད་ཅིང་། དེ་ནས་
མར་ཙོག་ནས་མཛུབ་མོས་ཅོག་ངོས་བརྡུང་བ་དང་། ཧར་གྱིས་ཡར་ལངས་ནས། “ཁྱོད་ཀྱི་
སྐྲ་འདི་འདྲའི་བཙོག་པ་ལ། གང་སར་རྒྱུགས་ནས་ཧ་ཅང་བཙོག་པོ་བཟོས་ཡོད། གཞན་
པའི་མདུན་དུ་དངོས་ནས་ངོ་ཚ་བ་ཞིག་རེད། ཁྱོད་ཀྱི་ན་ཚོད་འདིའི་སྐབས་སུ་ད་དུང་
ངོ་ཚ་མི་ཤེས་པ་ཡིན་ནམ།” བྱིས་པས་ལན་ཅི་ཡང་མ་སྤྲད་པར། ཕར་སོང་ནས་སྐྲ་ཤད་
པ་རེད། བྱིས་པ་ཁ་རོག་གེར་བསྡད་པ་སྟེ། འདི་འདྲའི་ཨུ་ཚུགས་དང་གྲག་མེད་ཀྱི་མཆུ་
སྒྲོས་ལས་འཕྱ་དམོད་ཀྱི་འདར་ཉམས་ཤིག་མངོན་པས་མོ་རང་སྨྱོ་རུ་བཅུག མོས་ཞེ་སྡང་
གིས་ཁོ་ལ་གཅར་རྡུང་ཐེངས་གཅིག་བྱེད་འདོད་ཡོད། “ཕྱིར་རང་གི་ཁང་བའི་ནང་སོང་
ཞིག” ཅེས་མོས་ཁོ་ལ་སྐད་ཅོར་བརྒྱབ། མོས་ཁོ་རང་འདིར་སྡོད་པ་དེ་བཟོད་པར་དཀའ།
ཨེ་ཏུ་ཅ་དགོད་འཛུམ་གྱིས་བུད་སོང་།
ད་ལྟ་ཁོ་གཉིས་བྱིས་པའི་མདུན་ནས་སིག་སིག་ཏུ་འདར། ཁོ་ཚོ་ཧ་ཅང་སྐྲག་སྣང་
སྐྱེས་ཤིང་། ཁོ་གཉིས་བྱིས་པ་དང་མཉམ་དུ་བསྡད་པའི་ཆུ་ཚོད་རེ་རེར་སྙིང་འདར་བཞིན་
ཡོད། ཁོ་ཚོའི་སྣང་ཚོར་དུ་ལུས་ཡོངས་ཇི་ལྟར་མི་བདེ་བ་བྱུང་ན། ཁོའི་མིག་འོད་ལས་དེ་
ལྟར་ཡིད་ཚིམ་པའི་འོད་སྣང་ཞིག་སྤྲོ་འོང་། ཁོའི་སྤྲོ་སྐྱིད་ལ་འགྲན་སློང་གི་ངར་སེམས་
ཤིག་ཡོད། ད་ལྟ་ཨེ་ཏུ་ཅ་ཡིས་བྱིས་པའི་སྲོག་ཆགས་དང་མཚུངས་པའི་གདུག་རྩུབ་ཀྱིས་
རྒོལ་ནུས་ཞན་པའི་མི་རྒན་གཉིས་ལ་མནར་གཅོད་གཏོང་བཞིན་ཡོད། ནན་རིམ་པས་ད་
དུང་རང་གི་ཞེ་སྡང་ཚོད་འཛིན་བྱེད་ཐུབ་པའི་རྒྱུ་མཚན་ནི། ཁོའི་སེམས་སུ་བྱིས་པ་འདི་
ལ་ཐུབ་ཚོད་ཅིག་བྱ་བསམ་པའི་ཀུན་སློང་ཡུན་རིང་བ་དང་། དམིགས་ཡུལ་དེ་འགྲུབ་ཆེད་
བརྩོན་བཞིན་ཡོད་མོད། ཨ་མས་ཡང་དང་རིམ་པར་རང་ཚོད་འཛིན་མི་ཐུབ། མོར་མཚོན་
ན། ཁོ་ལ་སྐད་ཅོར་ཅིག་རྒྱག་ཐུབ་ཚེ་དམིགས་ཡུལ་འགྲུབ་སོང་བ་ཡིན་ཏེ། “ཚེབ་དེར་རྩེ་
གི་མ་འདུག ཁྱོད་ངོ་མ་བྱིས་པ་འགྲིག་ལམ་མེད་པའི་བླུན་ཕྲུག་ཅིག་ཡིན་འདུག མི་རྒན་
དང་མཉམ་དུ་བསྡད་ན་ངོ་ཚ་ཞིག་རེད།” ཨེ་ཏུ་ཅ་ཤུགས་ཅི་ཡོད་ཀྱིས་མགོ་བོ་ཡོ་སྟེ་དགོད་
པ་དང་། སྐད་ཅོར་འདིས་མོ་རེ་ཐག་ཆད་ཙམ་དང་། ཁོ་ཚོ་རང་ཉིད་ཕྱིར་ཕུད་པ་ཙམ་ལས་
གང་ཡང་མི་ནུས་པ་ཤེས་ཡོད། ཁོའི་ད་ལྟའི་མིག་མདངས་དེ་ཞི་ཞིང་འཇམ་པ་ལྷ་རྗེ་ཞིག་
དང་མཚུངས། ཡར་སྔོན། ཁོ་ཡ་ང་བ་ཞིག་ཡིན་ཀྱང་སྲིད། གཙོ་བོ་ཁོ་གཉིས་ཀར་ཁོང་ཁྲོ་
སློང་བའི་ཆེད་དུ་ཡིན། ཡིན་ན་ཡང་མི་ཞིག་སྡང་སེམས་ཀྱི་འདམ་ལ་བྱིང་ཚེ། མང་པོ་ཞིག་
སློབ་ཐུབ་ལ། བསླབ་ནའང་མགྱོགས། ད་ལྟ། ཁོ་ཁ་རོག་གེར་བསྡད་དེ། མཐར་ཁོའི་ཁ་ཡ་མ་
བྱས་པའི་གནོན་ཤུགས་འོག མོས་སྐད་ཅོར་རྒྱག་པའི་མགོ་རྩོམ་རྒྱུ་དེ་རེད།
ཁོའི་ཨ་མས་བསྲོན་ཐུབ་ཀི་མེད། ད་ལྟ་ཁོ་ཚོས་ཟ་མ་འཐུང་ཚར་ཏེ་ཡར་ལངས་པ་དང་།
ཨེ་ཏུ་ཅ་ལུགས་དང་མཐུན་པར་སྤྲོ་སེམས་ཆེན་པོས་ཁོ་ཚོའི་རྗེས་དེད་པ་དང་། ཁོའི་ཨ་མ་
གློ་བུར་དུ་ཁོང་ཁྲོ་ལངས་ཤིང་། མོས་འཛེམ་བྱ་ཚང་མ་བརྗེད་སོང་བ་འདྲ། སེམས་གཏམ་
ལོག་ལོག་པོ་དེ་ཕྱིར་ཕུད་པས། ཨ་ཏུ་ཅས་ཧ་གོ་སྟེ་ལྡུམ་བུ་ཧྲག་འཇར་བཞིན་མོ་མ་བཏང་
བས་ཐབས་ཟད་འུ་ཐུག་ཏུ་གྱུར། མོ་རྟ་རྒོད་ཤ་སྦྲང་གིས་བཏོག་པ་བཞིན་གནམ་ལྡིང་ས་ལྡིང་
གིས “ཁྱོས་ཅི་ཞིག་བྱེད་འདོད། ལོ་གསུམ་ཅན་གྱི་བྱིས་པ་དང་འདྲ་བར་ཨ་མའི་རྗེས་དེད་
ནས་འགྲོ་བ་ཅི་ཡིན་ནམ། ཁྱོད་རྣམ་ཀུན་ངའི་གམ་དུ་འདུག་པར་དགའ་རྒྱུ་མེད་གི བྱིས་
པས་ཉིན་གང་བོར་མི་རྒན་བསྐོར་བསྡད་ནས་ཅི་བྱེད། སྐད་ཆ་འདི་ཁྱོད་ཀྱིས་སེམས་ལ་
ཟུངས། ཁྱོད་རང་དུས་ཚོད་གཅིག་ཙམ་ལ་ཕྱིར་རྩེ་རུ་སོང་། དཔེ་ཆ་ཞིག་ཀློག་པའམ་ཡང་ན་
ཅི་ཞིག་བྱེད་འདོད་ན། དེ་བྱེད་དུ་སོང་། ང་དལ་ལ་འབབ་ཏུ་ཆུགས། ཁྱོད་གང་སར་འགུལ།
ངོར་སྡུག་ནག་ཅིག་བཀལ། ངའི་སེམས་ཁ་དཀྲུགས་ནས་སུན་སྣང་སྐྱེས།”
ཁོའི་ཐབས་འདིས་རང་ཤུགས་ཀྱིས་མོའི་ཡོད་ཚད་ལྷང་ལ་འབུད་དུ་བཅུག་སོང་
བས། ཨེ་ཏུ་ཅ་གདོང་ཡོངས་འཛུམ་གྱིས་ཁེངས་ཤིང་། དེ་ལས་ལྡོག་སྟེ། ནན་རིམ་པ་དང་མོ་
གཉིས་སོམ་ཉིའི་དྲ་བར་ཚུད། མོ་ཕར་འཁོར་ཏེ་མདུན་དུ་སོང་། སེམས་ནང་དུ་བྱིས་པར་
རང་གི་ཡི་མུག་ཤེས་སུ་བཅུག་པར་ཕངས་སེམས་དང་འཁང་ར་མཉམ་དུ་སྐྱེས། ཡིན་ན་
ཡང་ཨེ་ཏུ་ཅ་ཡིས་གྲང་ཤུར་ཤུར་གྱིས། “ཨ་ཕས་ང་ལ་རང་གཅིག་པུ་གླེན་པ་ཞིག་དང་
འདྲ་བར་མ་འདུག་ཟེར། ངས་ཀྱང་ཨ་ཕར་ཡར་མར་མི་རྒྱུགས་པར། ཨ་མའི་གམ་དུ་སྡོད་
རྒྱུ་ཡིན་ཞེས་ཁས་བླངས་ཡོད” ཅེས་བཤད།
ཁོས་ཨ་ཕ་ཞེས་པའི་ཡིག་འབྲུ་གཉིས་ནན་བཤད་ཅིག་བྱས། རྒྱུ་མཚན་ནི་ཡིག་འབྲུ་
འདི་གཉིས་ཀར་མཚོན་ན་འཇིགས་སྣང་གི་གཞི་རུ་འགྲོ་བཞིན་ཡོད་པ་ཁོས་མཉམ་བཞག་
ཡོད། དེའི་རྐྱེན་གྱིས་ཁོའི་ཨ་ཕ་ཡང་ཤེས་མ་ཤེས་ངང་གསང་བ་འདིའི་ནང་དྲུད་ཡོང་བ་
རེད། ཨ་ཕ་ནི་ཁོ་ཚོར་མཚོན་ན་རྟོགས་ཐབས་བྲལ་ཞིང་ལྐོག་ཏུ་གྱུར་པའི་ཟིལ་ཤུགས་
ཤིག་ཡོད། རྒྱུ་མཚན་ནི་ཨ་ཕ་གླེང་མ་ཐག་ཏུ་ཁོ་ཚོ་སྐྲག་ཅིང་དོགས་མི་བདེ་བར་བྱེད། ད་
ཐེངས་ཡང་ཁོ་ཚོར་ཚིག་གཅིག་ཀྱང་མེད་པར་མགོ་སྒུར་བ་རེད། ཨ་མ་ནང་ཕྱོགས་སུ་འགྲོ་
ཞིང་ནན་རིམ་པ་ཁོའི་རྗེས་དེད་ནས་མཉམ་དུ་འགྲོ། ཨེ་ཏུ་ཅ་ཁོ་ཚོའི་རྗེས་འབྲངས་པར།
ཐོབ་གོ་གནས་མེད་པའི་ཞབས་གཡོག་ལྟ་བུ་ཞིག་མིན། དེ་ལས་ལྡོག་སྟེ་བཙན་དྲག་དང་།
གཟབ་ནན། སྙིང་རྗེ་མེད་པའི་བཙོན་མ་སྲུང་མཁན་ཞིག་དང་མཚུངས་པར། ཁོ་ཚོའི་ལུས་
ལ་བཅིངས་པའི་མི་མངོན་པའི་ལྕགས་ཐག་དེ་སིང་སིང་དུ་གཡོ་སྒུལ་བྱེད། ཁོ་ཚོ་སྲོག་
བསྡོས་ཀྱིས་འཕག་འཚག་བརྒྱབ་སྟེ། དེ་ལས་ཐར་འདོད་ཀྱང་ལྕགས་ཐག་དེ་གཅོད་མི་ཐུབ་
པ་རེད། སྡང་སེམས་ཀྱིས་ཁོའི་བྱིས་པའི་སྟོབས་ཤེད་ལ་སྦྱོང་བརྡར་ཐོབ་པ་དང་། ཁོ་ལྟ་བུའི་
བྱིས་པ་བསམ་མེད་ཅིག་མི་རྒན་གཉིས་ལས་སྟོབས་དང་ལྡན་པར་གྱུར། གསང་བ་དེས་ཁོ་
ཚོའི་ལག་པ་བསྡམས་སོང་བ་རེད།
རྫུན་ལབ་པའི་མི་གཉིས།
ཡིན་ཡང་དུས་ཚོད་བྲེལ་བ་ཆེ། ནན་རིམ་པར་ཉིན་འགའ་ཞིག་ལས་ལྷག་མེད། དུས
ཚོད་འདི་བེད་སྤྱོད་གང་ལེགས་བྱ་དགོས། ཁོ་ཚོའི་བསམ་པར་སྤོ་ལངས་པའི་བྱིས་པ་ཨུ་
ཚུགས་ཅན་ཞིག་ལ་ངོ་ཡ་བྱས་ན། འབྲས་བུ་གང་ཡང་མེད་པས། ཁོ་ཚོས་ཆེས་མཐའ་
འཇུག་གི་ངོ་གནོང་པའི་ཐར་ལམ་དེ་མི་བདམས་ཀ་མེད་བྱུང་། བྲོས་བྱོལ་ནི་ཁོའི་བཙན་
དབང་ལས་གནས་སྐབས་སུ་གཡོལ་བསམ་པ་ཙམ་ཡིན།
“ཁྱོད་སྦྲག་སྲིད་ཁང་དུ་སོང་ནས་འཕྲིན་ཡིག་འདི་དག་བསྐུར་བར་གྱིས” ཨ་མས་
ཨེ་ཏུ་ཅ་ལ་དེ་ལྟར་བཤད། ཁོ་གཉིས་ནི་མདུན་ཚོམས་སུ་ལངས་ནས་བསྡད་ཡོད་ལ། ནན་
རིམ་པས་ཕྱི་རོལ་ཏུ་ཤིང་རྟ་པ་ཞིག་ལ་ཁ་བརྡ་བྱེད།
ཨེ་ཏུ་ཅ་དོགས་པ་ཆེན་པོ་ལངས་ཀྱིན་འཕྲིན་ཡིག་དེ་དག་ཚུར་བླངས། ཁོའི་ཉམས་
སྣང་ཞིག་ལ། སྔོན་ཆད་རྒྱུན་དུ་ཞབས་གཡོག་པ་ཞིག་གིས་ཨ་མ་ལ་བརྡ་འཕྲིན་བསྐྱལ་
ཡོང་གི་ཡོད། ཁོ་ཚོ་མཉམ་འབྲེལ་གྱིས་དོན་དག་ཅིག་ལ་གྲ་སྒྲིག་བྱས་ཏེ་ཁོ་ལ་གདོང་
གཏོད་པ་ཡིན་ནམ་སྙམ།
ཁོ་རང་ཐེ་ཚོམ་ཅུང་ཙམ་ཟ་བཞིན། “ཁྱེད་ཀྱིས་གང་ནས་ང་ལ་བསྒུག་རྒྱུ་ཡིན།”
“འདི་ནས།”
“ངོ་མ་ཡིན་ནམ།” 
“དེ་ལོས་ཡིན། ”
“འོ་ན་ཁྱོད་གང་ལའང་མ་འགྲོ། མདུན་ཚོམས་སུ་ང་ལ་སྒུག ང་ཕྱིར་ཐོན་རག་བར་
དུ་སྒུག་རྒྱུ་ཡིན་ནམ།” ཁོས་རང་ཉིད་ཀྱིས་རྒྱལ་ཁ་བླངས་སོང་སྙམ་སྟེ། བཀའ་བསྒོ་བ་ལྟ་
བུའི་ཁ་སྟབས་ཀྱིས་རང་གི་ཨ་མ་ལ་དེ་ལྟར་བཤད། ཁ་ཉིན་ནས་བཟུང་འགྱུར་ལྡོག་མང་པོ་
ཞིག་བྱུང་སོང་བ་རེད།
དེ་ནས་ཁོས་འཕྲིན་ཡིག་དེ་དག་ཐོགས་ཏེ་ཕྱིར་སོང་། སྒོ་ཁ་རུ་ཁོ་རང་ནན་རིམ་པ་
དང་ཁ་ཐུག་བརྒྱབ། ཉིན་འདི་དག་གི་རིང་ལ། ཁོས་ཐོག་དང་པོར་ནན་རིམ་པར་སྐད་ཆ་
བཤད་པ་ཡིན།
“ང་འཕྲིན་ཡིག་འདི་དག་བསྐུར་དུ་འགྲོ་བ་ཡིན། ཨ་མས་ང་ཕྱིར་ཡོང་བར་སྒུག་
ཡོད། ཁྱོད་སྔོན་ལ་གང་དུའང་མི་འགྲོ་བར་ཞུ།”
ནན་རིམ་པ་མྱུར་མོར་ཁོའི་གམ་དུ་སོང་སྟེ། “ལོས་ཡིན། ལོས་ཡིན། ང་ཚོས་ཁྱོད་ལ་
སྐྲུག་ངེས”ཟེར།
ཨེ་ཏུ་ཅ་མགྱོགས་པོར་སྦྲག་སྲིད་ཁང་ལ་རྒྱུགས་ན་ཡང་། ཁོས་འཕྲིན་ཡིག་སྐུར་རྒྱུར་
ཅུང་སྒུག་དགོས་སོང་། ཁོའི་སྔུན་ན་ཡོད་པའི་སྐུ་ཞབས་ཀྱིས་སྙིང་བོ་སྤུ་ཙམ་ཡང་མེད་པའི་
དྲི་བ་བཅུ་ཕྲག་ལྷག་དྲིས་སོང་།
ཁོས་སྒུག་སྒུག་པའི་མཐར་ད་གཟོད་འགན་ཁུར་འགྲུབ་པ་
རེད། དེ་མ་ཐག་དཔང་འཛིན་བཟུང་སྟེ་ཕྱིར་རྒྱུགས་ཡོང་། ཏག་ཏག་སྐབས་དེར་ཨ་མ་དང་
ནན་རིམ་པ་ཤིང་རྟར་བསྡད་དེ་རླུང་འཚུབ་བཞིན་བསྐྱོད་སོང་།
ཁོ་རང་ཞེ་སྤོ་གཏིང་ནས་ལངས་ཏེ་ལུས་པོ་ཤིང་ལྟར་རེངས་པར་གྱུར། ཁོས་ཅུང་ཙམ་
མིན་ན་ཐང་ལ་སྒུར་ནས་རྡོ་ལོག་ཅིག་སྒྲུག་སྟེ་འཕེན་རྩིས་བྱས། ཕར་བལྟས་ན་ཁོ་ཚོ་ཡང་
ཁོ་དང་ཁ་བྲལ་ཐུབ་སོང་བ་རེད། འོན་ཀྱང་ཇི་འདྲའི་ཐབས་རྡུགས་དང་ངོ་ཚ་བྲལ་བའི་
རྫུན་གཏམ་ཞིག་བཤད་པ་རེད་ཨང་། ཁོས་ཁ་སང་ནས་བཟུང་ཨ་མས་རྫུན་གཏམ་བཞིན་
པ་ཤེས་ཡོད་མོད་ཀྱང་། མོས་དེ་འདྲའི་ཁྲེལ་མེད་བྱས་པ་དང་། རང་ཉིད་ཀྱི་དམ་ཚིག་ཀྱང་
སྣང་མེད་དུ་གཡུགས་ཏེ། རྫུན་གཏམ་པ་དེས་ཁོའི་མཐའ་མཇུག་གི་ཡིད་ཆེས་དེ་ཡང་རྨེག
མེད་དུ་བཏང་། ཁོས་རྟོགས་སོང་བའི་ཉིན་དེ་ནས་བཟུང་། ཁོའི་སེམས་ལ་རང་ཉིད་ཀྱིས་
བདེན་པར་རློམ་པའི་སྐད་ཆ་དེ་དག་ཚོན་མདངས་བཀྲ་བའི་འདག་རྫས་ཀྱི་ལྦུ་བ་ཙམ་རེད།
ཕུ་ཞིག་བཏབ་རྗེས། འགུལ་ཙམ་གྱིས་བཀད་དེ་མེད་པར་འགྱུར། དེ་དུས་ཁོས་མི་ཚེ་ཧྲིལ་
བོར་རྒྱུས་ལོན་བྱེད་ཐུབ་ཀྱི་མི་འདུག འོན་ཀྱང་དོན་དམ་དུ་སྐྱི་གཡའ་བའི་གསང་བ་ཅི་
ཞིག་ཡོད་སྲིད་དམ། མི་རྒན་གྱིས་བྱིས་པ་ཞིག་ལ་མགོ་སྐོར་བཏང་བ་མ་ཟད། ད་དུང་ཉེས་
ཅན་ཞིག་དང་འདྲ་བར་ཁ་རོག་གེར་བྲོས་པའི་ཚུལ་དེར་ལྷུང་སོང་བ་རེད། ཁོས་བཀླགས་
མྱོང་བའི་དཔེ་ཆའི་ནང་དུ་ལྐོག་གསོད་དང་མགོ་སྐོར་སོགས། གསེར་དངུལ་གྱི་ཆེད་དང་
དབང་ཆའི་ཆེད། རྒྱལ་ས་འཕྲོག་པའི་ཆེད་གཡོ་སྒྱུས་བཀང་ཡོད། འོན་ཀྱང་ཐེངས་འདིའི་
རྒྱུ་རྐྱེན་ཅི་ཞིག་ཡིན་ནམ། མི་འདི་གཉིས་ཀྱིས་དམིགས་ཡུལ་གང་ཞིག་འགྲུབ་འདོད་པ་
ཡིན། ཁོ་ཚོ་བྱིས་པར་གཞའ་ནས་ཅི་བྱེད། ཁོ་ཚོས་རྫུན་གཏམ་བསྟུད་མར་བཤད་པ་དེས་
ཅི་ཞིག་སྒྲིབ་འདོད་པ་ཡིན་ནམ། བསམ་བློ་བཞི་གསུམ་བཅུ་གཉིས་བཏང་རྗེས། ཁོས་མག་
མོག་གི་ཁྲོད་ནས་ཚོར་བྱུང་བ་ནི། གསང་བ་འདི་ནི་ཁོའི་བྱིས་པའི་དུས་སྐབས་ཀྱི་གཏན་
ཤིང་ཡིན། གསང་བ་འདི་དགྲོལ་ཐུབ་ན་དེས་ནར་སོན་ནས་ཕོ་རྒོད་ཅིག་ཏུ་གྱུར་པ་མཚོན་
པ་རེད། ཨ་ལ་གསང་བ་དེ་ཁོང་དུ་ཆུད་པར་བྱོས་ཡ། འོན་ཀྱང་ཁོས་ད་ལྟ་བློ་ཞིབ་མོས་
བསམ་གཞིག་གཏོང་མི་ཐུབ་པ་རེད། ཁོ་ཚོས་ཁོ་བསྐྱུར་བ་དེ་དྲན་པས། ཁོ་རང་ཁོང་ཁྲོའི་
མེ་ལྕེ་འབར་ཏེ། ཁོའི་དྭངས་གསལ་གྱི་མིག་མདངས་ཀྱང་རབ་རིབ་ཏུ་གྱུར་པ་རེད།
ཁོ་རང་དབུགས་ཐེངས་གཅིག་གིས་ནགས་ཚལ་དུ་བརྒྱུགས། ནགས་ཚལ་རྫོང་སྟུག་
ས་ཞིག་ནས་ཡིབ་བསྡད་ཅིང་། སུས་ཀྱང་ཁོ་རང་མཐོང་མ་བྱུང་། མིག་ཆུའི་ཕྲེང་རྡོག་རེ་རེ་
འབྲི་ཆུའི་བཞུར་རྒྱུན་དང་འདྲ་བར་མིག་ལས་དབང་མེད་དུ་ཐོར། “རྫུན་རྐྱལ། ཁྱི་སྐྱག
མགོ་སྐོར་མཁན། ཁྲམ་པ།”ཁོས་སྐད་ཆ་འདི་དག་ཕྱི་རོལ་ཏུ་མི་སྒྲོག་ཐབས་མེད་བྱུང་།
དེ་མིན་ཁོ་རང་གསོན་པོར་འཆི་ངེས་ཡིན། ཁོང་ཁྲོ། བྲེལ་འཚུབ། ཡི་མུག མཚར་སྣང་།
དཔུང་མེད་དང་མཇུག་མཐའི་ཉིན་འགའི་རིང་གི་གཡོ་བཙོང་སོགས། ཁོའི་བྱིས་པའི་སྤྱོད་
ཚུལ་ལྟ་བུའི་འཐབ་རྩོད་ནང་། བྱ་གཞག་འགྲུབ་ནས་རང་མགོ་འཁྱོངས་པར་རློམ་པའི་
འཕྲུལ་སྣང་ཁྲོད་མར་མནན་པ། དུས་དེ་རིང་ཁོའི་ཡ་ཆུང་ཁོག་ནས་ཕྱི་རུ་ཕུད་དེ་མིག་ཆུ་
རུ་བཞུར། འདི་ནི་ཁོའི་བྱིས་པའི་དུས་སྐབས་ཀྱི་ཆེས་མཐའ་མཇུག་གི་ངུ་སྐད་དང་། ཆེས་
མཐའ་མཇུག་གི་སྨྱོན་རྟགས་ཤིག་ཀྱང་ཡིན། ཆེས་མཐའ་མཇུག་ཁོ་ནི་བུད་མེད་ཅིག་དང་
འདྲ་བར་མིག་ཆུའི་ཁྲོད་དགའ་སྤྲོ་ཐོབ་བཞིན་ཡོད། ཁོས་ཅི་བྱེད་དགོས་པའང་མི་ཤེས་པའི་
ཁོང་ཁྲོའི་དུས་སྐབས་སུ། ཁོ་རང་སེམས་ཀྱི་གཏིང་ནས་ངུས་ཏེ་ཡིད་ཆེས་དང་བརྩེ་དུངས།
དད་མོས་དང་བརྩི་བཀུར་བྱིས་དུས་ཡོད་ཚད་ཀྱང་བོར་སོང་བ་རེད།
དོན་དེའི་རྗེས་སུ་ཕྱིར་གསོལ་ཁང་དུ་སོང་བའི་བྱིས་པ་དེ། སྔོན་དང་བསྡུར་ན་རྦད་དེ་
མི་གཞན་ཞིག་ཏུ་གྱུར་ཡོད། ཁོའི་ཁ་ངོ་འཁྱག་ཅིང་། བྱ་སྤྱོད་རྩོམ་པར་བསམ་གཞིག་ནན་
མོ་གཏོང་བ་ཡིན། ཁོ་སྔོན་ལ་རང་ཉིད་ཀྱི་ཁང་བར་ཡོང་། ཞིབ་ཚགས་ཀྱིས་གདོང་དང་
མིག་གཙང་མ་ཞིག་བཀྲུས་ཏེ། ཁོ་གཉིས་ལ་མིག་ཆུ་བཞུར་ཤུལ་རིག་གི་མི་འཇུག་པར་མ་
ཟད། ཁོ་ཚོ་ཡིད་ཚིམ་དུའང་མི་འཇུག་པ་བྱས། དེ་ནས་ཁོས་ཇི་ལྟར་སྐྱིན་པ་ལེན་པར་གྲ་
སྒྲིག་བྱས། ཁོས་སུན་སྣང་མི་བྱེད་པར་སྒུག་བསྡད།
བྲོས་བྱོལ་པ་དེ་གཉིས་བསྡད་ཡོད་པའི་ཤིང་རྟ་དེ་མདུན་ཚོམས་ཀྱི་ཕྱི་ནས་བསྡད་
པ་ན། མདུན་ཚོམས་ནང་མགྲོན་པོས་བཀང་འདུག སྐུ་ཞབས་འགའ་ཞིག་མིག་མངས་
རྩེ་བ་དང་། ཡང་ཁ་ཅིག་གིས་ཚགས་པར་ལ་ལྟ། ལྕམ་མོ་ཚོ་ལབ་གླེང་ལ་རོལ། ཁོ་ཚོའི་
ཁྲོད་འགུལ་ཙམ་ཡང་མི་བྱེད་པའི་བྱིས་པ་ཞིག་ཙོག་འདུག ཁོའི་ངོ་མདངས་ཅུང་ཙམ་
སྐྱ་མདོག་དང་ལྡན་ལ། མིག་ཟུང་ལྷེམ་ལྷེམ་འདར། ད་ལྟ་ཁོའི་ཨ་མ་དང་ནན་རིམ་པ་
གཉིས་ནང་དུ་ལོག་ཡོང་། གློ་བུར་དུ་ཁོ་རང་མཐོང་བ་ན། ཅུང་ཙམ་ངོ་གནོངས་ཏེ། སྔོན་
ལ་གྲ་སྒྲིག་བྱས་པའི་སྐད་ཆ་དག་ཆལ་ཆོལ་གྱིས་བཤད། ཁོས་མགོ་བོ་དགྱེ་ཞིང་བྲང་ཁོག་
ལྡིར་ཏེ་ལྷོད་བག་ལྡན་པའི་རྣམ་འགྱུར་གྱིས་ཁོ་ཚོ་བསུས་ཏེ་སོང་། ཁོས་གསག་འདྲི་བའི་
ཁ་ཚིག་གིས་བཤད་རྒྱུར། “སྐུ་ཞབས་ནན་རིམ་པ་ལགས། ངས་ཁྱོད་ལ་དོན་དག་ཅིག་
བཤད་འདོད་གི་” 
ནན་རིམ་པའི་ལུས་ཡོངས་རྫོགས་དོགས་མི་བདེ་བ་ཞིག་གིས་ཁྱབ། ཁོས་ཇི་ལྟར་
བསམ་པ་མི་ཤེས་མོད། རང་ཉིད་ས་དེ་གར་འཛིན་བཟུང་ཐེབས་པའི་རྐུན་མ་དང་འདྲ་བར།
བཟང་གི བཟང་གི ཅུང་ཙམ་སྒུག་དང་། རྗེས་ཕྱོགས་ནས་བཤད་ན།”
འོན་ཀྱང་ཨེ་ཏུ་ཅས་སྐད་གདངས་ཇེ་མཐོར་བཏང་སྟེ། ཚིག་གསལ་ཞིང་དོན་རྣོ་ལ།
མཐའ་འཁོར་གྱི་མིས་གོ་ཐུབ་པའི་སྒོ་ནས། “ངས་ཁྱོད་ལ་ད་ལྟ་བཤད་དགོས། ཁྱོད་ཀྱི་བྱ་
སྤྱོད་ཐ་ཤལ་ངོ་ཚ་མེད་པ། ང་ལ་མགོ་སྐོར་བཏང་། ཁྱོད་ཀྱིས་ཨ་མས་ང་ལ་སྒུག་འདུག་པ་
གསལ་བོར་ཤེས་བཞིན། འོན་ཀྱང་ཁྱོད་ཀྱིས་” 
“ཨེ་ཏུ་ཅ” ཨ་མས་བོས་བྱུང་། མོས་གནས་འདིའི་མིག་ཡོད་ཚད་རང་ཉིད་ལ་གཏད་
ཡོད་པ་མཐོང་། མོ་ཁོའི་ཕྱོགས་སུ་ཤོར་ཏེ་སོང་།
འོན་ཀྱང་། འདིའི་སྐབས་སུ་བྱིས་པའི་སེམས་ལ། ཁོ་ཚོས་སྐད་མཐོན་པོས་ཁོའི་སྐད་
སྒྲ་མར་གནོན་འདོད་པ་རེད། དེ་ནས་གློ་བུར་དུ་རྣར་གཟན་པའི་སྐད་ཅོར་ཆེན་པོས།
“ངས་ཡང་བསྐྱར་མི་ཚང་མའི་མདུན་ནས་ཁྱོད་ལ་བཤད། ཁྱོད་ཀྱིས་ངོ་ཚ་མེད་པར་
རྫུན་ལབ་པ་རེད། ངོ་མ་ཐ་ཤལ་རེད། ངོ་མ་ངན་པ་ཁོག་བཙོག་རེད།”
ནན་རིམ་པའི་ངོ་མདོག་སྐྱ་བོར་གྱུར་ཏེ། དེ་གར་ལངས་བསྡད། མི་ཚང་མས་མགོ་བོ་
ཡར་ལ་དགྱེ་སྟེ་ཁོར་ཕུར་ཚུགས་སུ་ལྟ། འགའ་ཞིག་འཛུམ་དམུལ་དམུལ་བྱེད།
ཨ་མས་སྤར་ཐེངས་གཅིག་གིས་ཁྲོས་ནས་ལུས་པོ་ལྷབ་ལྷུབ་འདར་བའི་བྱིས་པ་དེ་
བཟུང་སྟེ། “མྱུར་དུ་ཕྱིར་ཁང་བའི་ནང་དུ་སོང་། དེ་མིན་ན་ངས་མི་ཚང་མའི་མདུན་ནས་
ཁྱོད་ལ་གཅར་ངེས་ཡིན།” མོས་སྐད་འགག་ཅིང་ཆལ་ཆོལ་གྱིས་དེ་ལྟར་བཤད།
སྐབས་དེར་ཨེ་ཏུ་ཅ་ཡང་ལྷོད་ལ་བབས་ཡོད། སྔོན་ལ་སྙིང་ཁམས་འདི་ལྟར་གཡོས་
པར། ཁོ་རང་ཕངས་སེམས་སྐྱེས་པ་རེད། ཁོ་རང་ཉིད་ཧ་ཅང་ཡིད་ཚིམ་མེད་པ་རེད།
མཚན་ནི་ཁོས་ནན་རིམ་པ་ལ་འགྲན་སློང་སྙིང་ལ་འཁྱག་པ་ཞིག་བྱེད་བསམ་པ་རེད། ཡིན་
ནའང་། ཁོ་ཁོང་ཁྲོའི་དབང་དུ་སོང་ཐལ་བས། བསམ་ཐོག་ཏུ་མ་འོང་མོད། ད་ལྟ་ཁོ་རང་
འཚབ་ཉམས་གང་ཡང་མེད་པར་དལ་དལ་ལྷོད་ལྷོད་ངང་ཐེམ་སྐས་ལ་འཛེག
“སྐུ་ཞབས་ནན་རིམ་པ་ལགས། ཁྱོད་ཀྱིས་ཁོས་རྩུབ་སྤྱོད་གུས་མེད་བྱས་པར་གུ་
ཡངས་གཏོང་རོགས། ཁྱོད་ཀྱིས་ཀྱང་ཤེས་གསལ་རེད། ཁོ་ནི་དབང་རྩ་ལ་སྐྱོན་ཡོད་པའི་
བྱིས་པ་ཞིག་ཡིན།” མོས་ཐ་ན་ཐུན་ནེར་དེ་ལྟར་བཤད། ཕྱོགས་བཞི་ནས་ཅེར་བའི་མི་
རྣམས་ཀྱི་དྲན་ཚུལ་ངན་པ་བཅངས་པའི་མིག་འོད་དེས་ཁོ་ཚོ་ཅི་བྱ་གཏོལ་བྲལ་དུ་བཏང་།
འཇིག་རྟེན་འདིར་མོ་ཆེས་སྐྲག་པ་ནི་གཏམ་ངན་བསླངས་པ་ལས་མ་འདས། མོས་ཤེས་ཡོད།
ད་ལྟ་མོའི་བཟོ་ལྟ་གཏན་ནས་འཆོར་མི་ཉན། མོ་མྱུར་དུ་འབྲོ་བ་ཕར་ཞོག ད་དུང་སྔོན་ལ་
སྒོ་སྲུང་གི་སར་སོང་སྟེ་འཕྲིན་ཡིག་ཡོད་མེད་དྲིས་པ་དང་། གཞན་འབྲེལ་མེད་དོན་གཞན་
གྱི་དོན་དག་ཁ་ཤས་ཀྱང་དྲིས་པ་རེད། དེའི་རྗེས་སུ་དོན་དག་ཅི་ཡང་མ་བྱུང་བ་ལྟར་སྨད་
གཡོགས་སི་ལིར་ཐོག་ཁང་དུ་འགོས་སོང་། འོན་ཀྱང་མོའི་རྒྱབ་ལོགས་སུ་མི་རྣམས་ཀྱིས་
འུར་དིར་རེར་སྐད་ཆ་ཤབ་ཤུབ་བཤད་པ་དང་། ད་དུང་འུར་ཟིང་གིས་མར་མནན་པའི་
དགོད་སྒྲ་ཞིག་ཀྱང་ཡོད།
ལམ་ཕྱེད་ལ་སོང་རྗེས། མོས་གོམ་པ་ཇེ་དལ་དུ་བཏང་། མོ་རང་རྒྱུན་དུ་ཛ་དྲག་གི་
རྣམ་པ་ལ་གདོང་གཏོད་དུས་ཅི་བྱ་གཏོལ་བྲལ་དུ་འགྱུར། དོན་དུ་མོ་རང་ཐེངས་འདིའི་རྩོད་
པ་ལ་ཧ་ཅང་སྐྲག་གི་ཡོད། གཙོ་བོ་མོ་ལ་སྐྱོན་ཡོད་པ་དང་། མོས་ངེས་པར་དུ་ཁས་ལེན་
དགོས། ཡང་གཅིག་བཤད་ན། མོ་བྱིས་པ་འདིའི་རྒྱུས་མེད་ཅིང་། ཧ་ཅང་ཁྱད་མཚར་བའི་
མིག་མདངས་ལ་སྐྲག མིག་མདངས་འདིས་མོའི་ལུས་ཤུགས་ཟད་ཅིང་། སེམས་ཀྱི་གདེང་
ཚོད་ཀྱང་ཉམས་པར་བྱེད། འཇིགས་ཡེར་བའི་རྐྱེན་གྱིས་ལོས་ཡིན། མོས་ཁ་ཡག་ལ་བསྒྱུར་
ནས་ཚོད་ལྟ་བྱེད་རྒྱུར་ཐག་བཅད། རྒྱུ་མཚན་མོས་གསལ་བོར་ཤེས་ཡོད། གལ་ཏེ་འཐབ་
རྩོད་བྱས་ན། ཁོང་ཁྲོ་གཏིང་ནས་འབར་བའི་བྱིས་པ་འདི་ད་ལྟ་དངོས་ནས་སྟོབས་དང་ལྡན་
པ་ཞིག་རེད།
མོས་དལ་མོར་སྒོ་རྒྱག་སྒུལ་སྟེ་སྒོ་ཕྱེ་བ་ན། བྱིས་པ་དེར་ཙོག་འདུག རྣམ་འགྱུར་ཞི་
དུལ་དང་སྤྲོ་སེམས་མེད་པར། ཁོས་མགོ་བོ་ཡར་དགྱེ་སྟེ་མོར་བལྟས། མིག་ནང་དུ་སྐྲག་པའི་
ཉམས་གང་ཡང་མེད་ལ། ཐ་ན་ཡ་མཚན་གྱི་ཉམས་སྣང་ཞིག་ཀྱང་མི་མངོན། ཕར་བལྟས་
ན་ཁོ་ལ་རྒྱལ་ཁ་ལོན་པའི་ཡིད་ཆེས་བརྟན་པོ་ཞིག་ཡོད།
“ཨེ་ཏུ་ཅ།” མོས་སྐད་ཆ་བཤད་རྒྱུའི་མགོ་བརྩམས། སྐད་གདངས་ལས་ཅི་ནུས་ཀྱིས་
ཨ་མ་ཞིག་གི་ཞི་འཇམ་མངོན་པར་བྱས་ཏེ། “ཁྱོད་ཀྱིས་འདང་ཅི་ཞིག་རྒྱག་གིན་ཡོད། ང་
ཁྱོད་ཀྱི་དོན་དུ་ངོ་ཚ་གི ཁྱོད་ལ་འདི་འདྲའི་གུས་ལུགས་མེད་ན་ག་ལ་ཆོག ལྷག་པར་དུ་
བྱིས་པ་ཞིག་ཡིན་པའི་ཆ་ནས་མི་རྒན་ཞིག་ལ་རུང་ངམ། ཁྱོད་མྱུར་དུ་སོང་ནས་ནན་རིམ་
པར་དགོངས་དག་ཞུས།” 
ཨེ་ཏུ་ཅས་སྒེའུ་ཁུང་གི་ཕྱི་རོལ་ལ་བལྟས་བསྡད། ཁོས་བཤད་པའི “མིན” ཞེས་པའི་
སྒྲ་དེ་ནི། ཧ་ལམ་སྡོང་བོ་ཞིག་ལ་གཟས་ནས་བཤད་པ་དང་མཚུངས།
ཁོའི་ཡིད་ཆེས་ཡོད་པའི་ཚུགས་ཀ་དེས་མོའི་སེམས་ལ་ན་ཟུག་བྱིན།
“ཨེ་ཏུ་ཅ། ཁྱོད་ལ་ཅི་ཞིག་བྱུང་ངམ། ཁྱོད་མི་གཞན་ཞིག་ཏུ་གྱུར་འདུག་པ་འདྲ།
ཁྱོད་ནི་ནམ་རྒྱུན་བྱིས་པ་རིག་རྒོད། ཁ་ལེན་ཚིག་བརྩི་བྱེད་པ་ཞིག་ཡིན། འོན་ཀྱང་ཁྱོད་ཀྱི་
ཚུགས་ཀ་འདི་ལུས་ལ་གདོན་འདྲེ་ཞུགས་པ་དང་འདྲ། ཁྱོད་ལ་ནན་རིམ་པ་བློར་མི་འབབ་
ས་ཅི་ཞིག་ཡོད། དུས་རྒྱུན་ཁྱོད་ཁོ་རང་ལ་ཧ་ཅང་དགའ་བ་མ་ཡིན་ནམ། ཁོ་ཡང་ཁྱོད་ལ་དེ་
ལྟར་བཟང་གི ”
“འཆུག་མེད། དེའི་རྒྱུ་མཚན་ནི་ཁོས་ཁྱོད་ངོ་ཤེས་འདོད་པ་རེད།”
མོ་དོགས་མ་བདེ་བར་ཡར་ལངས་ཏེ། “ཉོག་གཏམ། ཁྱོད་ཀྱིས་ན་གེ་ནོག་གེ་དྲན་གི་
མ་འདུག ཁྱོད་ཀྱི་སེམས་ལ་དོན་དག་འདི་འདྲ་ཞིག་ཇི་ལྟར་དྲན་པ་ཡིན།”
སྐབས་དེར་བྱིས་པ་ཁོང་ཁྲོ་གཏིང་ནས་ལངས་ཏེ་ཡར་ལྡིང་བཞིན།
“ ཁོ་ནི་རྫུན་ལབ་མཁན་གྱི་མི་ཞིག་སྟེ། ཟོལ་བཅོས་ཁོ་ན་རེད། ཁོས་སྒྲུབ་པའི་ལས་
ཚང་མར་དམིགས་ཡུལ་ཡོད། ཐ་ཤལ་གྱི་ལས་རྐྱང་རྐྱང་རེད། ཁོས་ཁྱོད་ངོ་ཤེས་འདོད་པས།
ང་ལ་དེ་འདྲའི་སྙིང་ཉེ། ད་དུང་ང་ལ་ཁྱི་ཕྲུག་ཅིག་སྟེར་རྒྱུ་ཁས་བླངས་ཡོད། ཁྱོད་ལ་ཁས་
ཅི་ཞིག་བླངས་ཡོད་པ་ངས་མི་ཤེས། ཁོ་ཅིའི་ཕྱིར་ཁྱོད་ལ་དེ་འདྲའི་བཟང་བ་རེད། ཁོས་ཁྱོད་
ཀྱི་ལག་ནས་དངོས་པོ་ཞིག་འཐོབ་འདོད་པ་ཁོ་ཐག་རེད། ཨ་མ། འདིའི་ཐད་ནས་ཁྱོད་ལ་
དོགས་པ་ཅི་ཡང་ཡོད་མི་དགོས། དེ་མིན་ན་ཁོ་འདི་འདྲའི་གུས་ཞབས་ལྡན་པ་ཞིག་དང་།
འདི་འདྲའི་ཤ་ཚ་སྙིང་ཉེ་ཞིག་ག་ལ་ཡིན། ཁོ་མི་ངན་ཞིག་རེད། ཁོ་རྫུན་ལབ་པར་དགའ།
ཁྱོད་ཀྱིས་ཁོ་ལ་གསལ་བོ་ཞིག་ལྟོས་དང་། ཁོ་ནམ་ཡང་དེ་འདྲའི་ཚུལ་འཆོས་དང་རྫུན་མ་
ཞིག་ཏུ་སྣང་། ང་ཁོའི་སྟེང་ལ་སྡང་སེམས་སྐྱེས་གི ངོ་ཚ་བག་མེད་ཀྱི་རྫུན་གཏམ་མཁན་
འདི་ལ་སྡང་སེམས་སྐྱེས་གི ཁྲམ་པ་འདི་”
“ཨེ་ཏུ་ཅ། ཁྱོད་ཀྱིས་འདི་ལྟ་བུའི་སྐད་ཆ་བཤད་ཕོད་དམ།” མོ་ཅི་བྱ་གཏོལ་བྲལ་
དུ་གྱུར་ཏེ། ཇི་ལྟར་ལན་གདབ་དགོས་པའང་མ་ཤེས། མོའི་ཚོར་བ་ལའང་། བུའི་སྐད་ཆར
གནས་ལུགས་ཡོད་སྣང་ཞིག་ཤར།
“འཆུག་མེད། ཁོ་ནི་ཁྲམ་པ་ཞིག་རེད། སུས་ཀྱང་ངའི་ལྟ་ཚུལ་བསྒྱུར་མ་བསམ། ཁྱོད་
རང་སོང་ནས་གསལ་བོར་ལྟོས་དང་། ཁོ་ང་ལ་སྐྲག་ནས་ཅི་བྱེད། ང་ལ་གཞའ་ནས་ཅི་བྱེད།
རྒྱུ་མཚན་ཁོས་ཤེས་ཡོད། ངས་ཁོ་རང་གསལ་བོར་རྟོགས་ཡོད་པ་དང་། ཁོ་རང་ཅི་ལྟ་བུ་
ཞིག་ཡིན་པ་ལག་པའི་མཐིལ་ལ་བླངས་ཡོད། ཁྲམ་པ་འདི།”
“ཁྱོད་ཀྱིས་འདི་ལྟར་བཤད་ཕོད་དམ། འདི་ལྟར།” ད་ལྟ་མོའི་ཀླད་པ་ཤུན་
སྐོགས་སུ་གྱུར་པ་ལྟར་ཅི་ཡང་མི་དྲན་པར་གྱུར། ཁྲག་མདངས་ཡལ་བའི་ཁ་སྒོ་ལས་བསྐྱར་
ཟློས་ཀྱིས་ཚིག་རྐང་འདི་གཉིས་ཐན་ཐུན་དུ་བཤད། ད་ལྟ་མོར་གློ་བུར་དུ་སྐྲག་སྣང་གི་ཚོར་
བ་ཞིག་འབྱུང་རྒྱུའི་མགོ་བརྩམས། རང་གིས་ཀྱང་གསལ་བོ་ཞིག་མི་ཤེས། དོན་དམ་དུ་ནན་
རིམ་པ་ལ་སྐྲག་གམ། བྱིས་པ་ལ་སྐྲག
ཨེ་ཏུ་ཅ་ཡིས་རང་གིས་གསལ་བརྡ་བཏང་བར་ནུས་པ་ཐོན་པ་ཚོར་ཞིང་། དེས་མོ་རང་
ཉིད་ཀྱི་ཕྱོགས་སུ་ཡོང་བར་བརྩོན་ལེན་བྱེད་པར་སྐུལ་བ་རེད། དགྲ་ལ་མཉམ་སྡང་གིས་
སྟོབས་ཤུགས་གཅིག་ཏུ་སྒྲིལ་ནས་བློ་མཐུན་ནན་རིམ་པ་ལ་ངོ་རྒོལ་བྱེད་པར་བརྩོན་ལེན་
བྱས། ཁོ་རང་ཞི་འཇམ་ངང་ཨ་མའི་སར་སོང་སྟེ། མོ་ལ་དམ་པོར་འཁྱུད། ཁོའི་སྐད་གདངས་
འདར་བས་ངོ་སོ་ཐོབ་འདོད་ཀྱི་ཉམས་འགྱུར་ཞིག་མངོན།
“ཨ་མ།” ཁོས་བཤད་རྒྱུར། “ཁྱོད་རང་གིས་ཀྱང་ཕལ་ཆེར་མཉམ་བཞག་ཡོད་ཀྱི་
རེད། ཁོས་སེམས་བཟང་ཞིག་བཅངས་མེད། ཁོས་ཁྱོད་རྩ་བ་ནས་མི་གཞན་ཞིག་ཏུ་བསྐྱུར་
བ་རེད། ཁྱོད་རང་འགྱུར་སོང་བ་རེད། ང་རང་འགྱུར་མེད། ཁོས་ཁྱོད་བེད་སྤྱད་ནས་ཁྱོད་
ང་ལ་སྡང་བར་བྱས་ཏེ། ཁྱོད་སྒེར་བཟུང་བྱེད་འདོད་པ་ཙམ་རེད། ཁོས་ཁྱོད་ལ་མགོ་སྐོར་
གཏོང་བ་ཁོ་ཐག་རེད། ཁོས་ཁྱོད་ལ་ཅི་ཞིག་སྟེར་རྒྱུ་ཁས་བླངས་ཡོད་པ་མི་ཤེས་མོད། ངས་
ཤེས་པ་ནི། ཁོ་ལ་ཡིད་རྟོན་མི་རུང་། ཁྱོད་ཀྱིས་ཁོ་ལ་དོགས་ཟོན་བྱེད་དགོས། སུ་ཞིག་གིས་
མི་ཞིག་ལ་མགོ་སྐོར་བཏང་ན། དེས་གཞན་ཞིག་ལའང་མགོ་སྐོར་གཏོང་ངེས། ཁོ་ནི་མི་
ངན་ཞིག་རེད། ཁོ་ལ་ཡིད་ཆེས་མ་བྱེད།”
སྐད་གདངས་འདི་ནི་ཞི་ཞིང་འཇམ་ལ། ངུ་སྐད་ཀྱང་ཅུང་ཟད་འདྲེས། ཉན་པའི་ཚེ་
ན་མོའི་ནང་སེམས་ཀྱི་དྲན་ཚུལ་ཕྱིར་མངོན་པ་དང་འདྲ། ཁ་སང་ནས་བཟུང་སྟེ། མོར་
སེམས་ཁམས་མི་སྐྱིད་པའི་ཚོར་བ་ཞིག་ཡོད། ད་མོ་ལ་སྐད་ཆ་དེ་དག་བཤད་ན། སྐད་ཆ་དེ་
ནི་སྔར་ལས་དགོས་གལ་ཆེ་ཞིང་། སྔར་ལས་མྱུར་མཁོ་ཆེ་བ་ཞིག་རེད། བུས་བཤད་པ་ལ་
གནས་ལུགས་ཡོད། འོན་ཀྱང་མོས་ཁས་ལེན་རྒྱུར་ངོ་གནོངས་པ་རེད། དེ་བས། མི་མང་པོ་
དང་འདྲ་བར། གཏམ་ངན་ཕན་ཚུན་ལ་བཤད་དེ། ཤུགས་དྲག་པའི་བརྩེ་དུང་གིས་བཟོས་
པའི་དཀའ་ངལ་ལ་གཞའ་བསམ་པ་རེད། མོས་ལུས་པོ་དྲང་མོ་བྱས་ཏེ།
“བྱིས་པ་ཞིག་གིས་དོན་དག་འདིའི་སྐོར་མི་ཤེས། ཁྱོད་ལ་དོན་དག་འདིའི་སྐོར་
བཤད་པའི་ཐོབ་ཐང་མེད། ཁྱོད་ཀྱིས་བསྒྲུབ་རྒྱུ་ནི་སྤྱོད་པ་ཚུལ་མཐུན་ཞིག་བྱེད་རྒྱུ་དེ་རེད།
འདི་ནི་ཡོད་ཚད་ཡིན།”
ཨེ་ཏུ་ཅའི་གདོང་ལ་སྤྲིན་ནག་ཅིག་ལངས་ཏེ། “ཁྱོད་རང་གིས་ལྟོས།” ཁོས་གཟབ་
ནན་གྱིས་ཡང་། “གང་ལྟར་ངས་ཁྱོད་ལ་གསལ་བརྡ་བཏང་ཟིན” ཞེས་བཤད།
“འདི་ལྟར་བཤད་ན། ཁྱོད་སོང་ནས་དགོངས་དག་མི་ཞུ་བ་ཨེ་རེད།”
“རེད།"
མ་བུ་གཉིས་ཨུ་ཚུགས་ཀྱི་རྣམ་འགྱུར་དང་བཅས་ཁ་གཏད་དུ་ལངས། མོའི་བསམ་
པར་དོན་དག་འདི་རང་ཉིད་ཀྱི་དབང་ཤུགས་ལ་འབྲེལ་བ་ཡོད་པར་འདོད།
“འོ་ན་ཁྱོད་ཀྱིས་རྗེས་ཕྱོགས་ཐོག་ཁང་འདིར་ཟ་མ་ཟོ། རང་གཅིག་པུས་ཟོ། དགོངས་
དག་ཞུ་རྒྱུར་འཐད་པ་མིན་ན། ང་ཚོ་དང་ཅོག་ཙེ་གཅིག་གི་སྟེང་དུ་ཟ་མ་བཟའ་མི་ཆོག
ངས་ད་དུང་ཁྱོད་ལ་ལུགས་སྲོལ་བསླབ་དགོས། ང་འཐད་པ་བྱུང་ཚེ་ད་གཟོད་ཁང་བར་ཁ་
བྲལ་ཆོག ཨེ་ཤེས་ཐལ།”
ཨེ་ཏུ་ཅ་ཡིས་འཛུམ་མདངས་ཤིག་གིས་ལན་བཏབ། སྡུག་ཐག་ཆོད་པའི་འཛུམ་
མདངས་འདི་ཕལ་ཆེར་ཁོའི་ཞལ་སྒོ་དང་ལྷན་དུ་སྐྱེས་ཡོད་པ་རེད། ཁོའི་སེམས་སུ་ཁ་རོག་
གེར་རང་ཉིད་ལ་ཁོང་ཁྲོ་ལངས། ཁོས་ཡང་བསྐྱར་རང་གི་སེམས་དམར་དམར་པོ་བསྟན་ཏེ།
རྫུན་ལབ་མཁན་གྱི་བུད་མེད་འདི་ལ་གསལ་བརྡ་ཡང་གཅིག་གཏོང་འདོད་པ་རེད། ངོ་མ་
གླེན་པ་གླེན་ནག་ཅིག་རེད།
ཨ་མའི་སྨད་གཡོགས་སི་ལི་ལི་སྒོ་ཕྱིར་བུད་སོང་། ཁོ་ལ་ལྟ་ཙམ་ཡང་མ་བྱས། མོ་
ཁོའི་གྲི་རྣོན་དང་འདྲ་བའི་མིག་ཟུང་དེར་སྐྲག་པ་དང་། དེ་ནས་བཟུང་མོའི་སྣང་ཚོར་ཞིག་
ལ། བྱིས་པ་འདིས་མིག་ཆེས་ཆེར་བགྲད་ནས། མོས་ཤེས་མི་འདོད་པ་དང་མཐོང་མི་འདོད་
པའི་དོན་དག་ཐམས་ཅད་མོར་སྦ་གསང་མེད་པར་བཤད་པས། ད་ལྟ་མོ་ཧ་ཅང་མི་སྐྱིད་
པར་བཟོས། སྙིང་ཁོང་ནས་ཐོན་པའི་སྐད་ཆ་དེ་དག་ཐོས་ན། མོའི་སེམས་པ་དེ་རང་ཉིད་
དང་བྲལ་ཏེ་བྱིས་པ་ཞིག་ཏུ་བརྫུས་ཤིང་། མོ་རང་གི་བྱིས་པ་དེ་གང་སར་འཁྱམས་པ་དང་།
མོ་ལ་གསལ་བརྡ་གཏོང་། འདི་ངོ་མ་འཇིགས་ཡེར་བ་ཞིག་རེད། ད་ལྟའི་བར་དུ། བྱིས་པ་
འདི་མོའི་འཚོ་བར་ཞུགས་ནས། བྱུགས་རྫས་ཤིག་དང་རྩེད་ཆས་ཤིག་ཏུ་གྱུར་ཡོད། ཡང་ན་
སྙིང་རྗེ་ཞིང་སྙིང་ཉེ་བའི་དངོས་པོ་གང་རུང་ཞིག་མཚམས་རེར་ལན་ཆགས་ཤིག་ཏུ་གྱུར་
ཡོད་ཀྱང་སྲིད། གང་ལྟར་མཐའ་མཇུག་ཁོ་སྔར་བཞིན་མོའི་འཚོ་བའི་ཆ་ཤས་ཤིག་ཡིན།
གཅིག་མཚུངས་ཡིན་པའི་འགྲོ་ཕྱོགས་ཁྲོད། མོའི་འཚོ་བའི་འཕེལ་རིམ་དང་བསྟུན་ནས་
འགུལ་སྐྱོད་བྱེད་པ་རེད། དེ་རིང་ཐོག་དང་པོར་སྙིང་ཁམས་འཕར་ལྡིང་བྱས་ཏེ། མོའི་
འདོད་བློ་དང་རྒྱབ་འགལ་བྱས་པ་རེད། ད་ལྟ་མོས་རང་གི་བྱིས་པ་དྲན་ན་རྙོག་འཛིང་ཆེ་
བའི་ཤ་འཁོན་དང་འབྲེལ་བའི་དོན་དག་མང་པོ་ཞིག་དྲན་ཡོང་།
གང་ལྟར་ཀྱང་། ད་ལྟ། མོ་ཅུང་ཟད་ཐང་ཆད་སྣང་ཞིག་གིས་ཐོག་ཁང་གི་སྐས་རིམ་
ལས་མར་འབབ་དུས། བྱིས་པའི་སྣང་བ་འདྲེས་པའི་སྒྲ་དེ་སླར་ཡང་སྙིང་ཁ་རུ་གྲག་ཡོང་།
ཁྱོད་ཀྱིས་ཁོ་ལ་དོགས་ཟོན་བྱེད་དགོས། གསལ་བརྡ་དེ་ཁ་རོག་གེར་འཇོག་མི་ཉན།
དུས་དེར། མོ་ཕར་སོང་བ་ན། མེ་ལོང་ཞིག་མོའི་ཕྱོགས་སུ་འོད་འཕྲོ་བཞིན་ཡོད། མོས་དྲི་
བ་འདྲི་བའི་ཉམས་འགྱུར་གྱིས་མེ་ལོང་ལ་བལྟས། སྔར་ལས་ཀྱང་ཞིབ་ཚགས་ཀྱི་སྒོ་ནས་
ནང་ལ་བལྟས་པ་ན། མོའི་ཁ་སྒོར་འཛུམ་ཆུང་ཞིག་བསྡུས། དལ་གྱིས་ཁ་གདངས་ཤིང་རིམ་
བཞིན་སྒོར་དབྱིབས་ཤིག་ཏུ་གྱུར་ཏེ། ཉེན་ཁ་ཆེ་བའི་སྐད་ཆ་ཞིག་བཤད་རྒྱུ་ཡིན་པ་དང་
མཚུངས། མོའི་སེམས་ཀྱི་སྒྲ་དེ་ད་དུང་གྲག་བཞིན་འདུག འོན་ཀྱང་མོས་ཕྲག་པ་རྒྱབ་
ཕྱོགས་སུ་ལྷོད་དེ། མི་མངོན་པའི་འཛེམ་དོགས་ཡོད་ཚད་ལུས་ཐོག་ནས་འདོར་རྒྱུ་ཡིན་
པ་དང་འདྲ་ལ། དེ་ནས་ཧ་ཅང་གསལ་བའི་སྒོ་ནས་མེ་ལོང་ལ་ཐེངས་ཤིག་བལྟས། སྨད་
གཡོགས་ཡར་བཀྱགས་ཏེ་ཐོག་ཁང་ལས་མར་བབས། ཤོ་རྒྱག་ཅིག་གིས་ཆོད་སེམས་བརྟན་
པོ་བཟུང་བ་དང་འདྲ་བར། ཆེས་མཐའ་མཇུག་གི་གསེར་གྱི་དོང་ཙེ་དེ “དིང” སྒྲ་ཞིག
དང་ཆབས་ཅིག་ཤོ་རྒྱག་སྟེགས་བུའི་སྟེང་དུ་གཡུགས་བྱུང་། 
ཟླ་འོད་འོག་གི་རྗེས་ཤུལ།
ཞབས་ཞུ་བས་ཟ་མ་འཁྱེར་ཏེ་ཁང་བའི་ནང་བཀག་བསྐྱིལ་བྱས་ཡོད་པའི་ཨེ་ཏུ་ཅ་ལ་
བསྐྱལ། ཁོའི་རྒྱབ་ནས་སྒོ་ཟྭ་རྒྱག་པའི་སྒྲ་ཞིག་གྲགས། བྱིས་པ་ཁོང་ཁྲོའི་ངང་ཡར་ལངས་
མ་ལྡིང་ཞིག་བྱས། སྣང་ཚུལ་འདི་ཁོའི་ཨ་མའི་བློ་བཀོད་ཡིན་པ་སྨོས་ཅི་དགོས། ད་ནི་ཁོ་
རང་གདུག་རྩུབ་ཆེ་བའི་གཅན་གཟན་ཞིག་ནང་ལ་བཀག་པ་དང་འདྲ་བར། སེམས་ནག་
ཅིང་གདུག་རྩུབ་ཀྱི་དྲན་པ་ཞིག་ཁོའི་སེམས་གཏིང་ནས་འཕྱུར་ཡོང་།
ད་ལྟ་ང་རང་འདིར་བཀག་སྟེ། ཐོག་ཁང་འོག་མ་ནས་དོན་དག་ཅི་ཞིག་བྱུང་སོང་
ངམ། ཁོ་གཉིས་ཀས་ད་ལྟ་ཅི་ཞིག་ལ་གྲོས་བསྡུར་བྱེད་བཞིན་ཡོད། ད་ལྟ་དེ་ན་འབྱུང་བཞིན་
པའི་གསང་བའི་དོན་དག་དེ་རྫོགས་སོང་བ་རེད། ངས་དོན་དེའི་མཐིལ་བརྟོལ་བའི་གོ་
སྐབས་ཤོར་སོང་བ་རེད། གསང་བ་དེ། ང་དང་མི་རྒན་ཚོ་ལྷན་དུ་ཡོད་དུས། གསང་བ་འདི་
གང་སར་ཡོད་པར་འདོད་ལ། མཚན་མོར་ཁོ་ཚོས་སྒོ་བརྒྱབ་སྟེ། གསང་བ་འདི་འགེབས་
སྲུང་བྱེད། གལ་ཏེ་ངས་མི་འཛེམ་པར་ཁང་བའི་ནང་དུ་སོང་ན། ཁོ་ཚོས་སྐད་དམའ་མོས་
ཁ་བརྡ་བྱེད། གསང་བ་ཆེན་པོ་འདི་ཉིན་འདི་འགའི་རིང་ལ་ངའི་ལག་སྣེར་ཡོད་པ་འདྲ་
ཡང་། ངས་ཐོག་མཐའ་བར་གསུམ་དུ་ཁོ་རང་འཛིན་མ་ཐུབ། གསང་བ་འདི་འཛིན་པའི་
ཆེད་དུ། ངས་ཐབས་བཀོད་ཅི་ཡོད་འཐེན། སྐབས་དེར་ཨ་ཕའི་དཔེ་སྒྲོམ་ནང་ནས་དཔེ་ཆ་
འགའ་བརྐུས་ཏེ་བལྟས། དེའི་ནང་རྣམ་པ་སྣ་ཚོགས་པའི་དོན་དག་ཡ་མཚན་པ་མང་། ཡིན་
ཡང་ངས་བལྟས་ནས་དེ་འདྲའི་ཧ་གོ་བ་ཞིག་མིན། གསང་བ་འདིའི་སྟེང་གསང་ཐུམ་ཞིག་
བརྒྱབ་པ་དང་འདྲ་བས། སྔོན་ལ་གསང་ཐུམ་འདི་བླངས་རྗེས། ད་གཟོད་ཁོ་རང་རྙེད་ཐུབ།
ངའི་ལུས་སྟེང་དང་། གཞན་པའི་ལུས་སྟེང་དུ་ཡོད་ཀྱང་སྲིད། ངས་ངེད་ཚང་གི་ཞལ་ཏ་མ་
ལ་དྲིས་ཟིན། ངས་མོ་ལ་དཔེ་ཆའི་ནང་གི་ཚན་པ་འདི་དག་ལ་འགྲེལ་བཤད་བྱེད་པར་ཞུ་
བ་བྱས་མོད། འོན་ཀྱང་མོས་ང་ལ་འཕྱ་དམོད་བྱས་སོང་། བྱིས་པ་ཞིག་བྱེད་རྒྱུ་ནི་ངོ་མས
འཇིགས་སུ་རུང་བ་ཞིག་རེད། ཡ་མཚན་གྱི་སྣང་བས་བཀང་ན་ཡང་། ད་དུང་གཞན་ལ་དྲི་
མི་ཆོག མི་རྒན་འདི་དག་གི་མདུན་དུ་ཧ་ཅང་དགོད་བྲོ་བའི་རྣམ་པ་ཞིག་མངོན། ཧ་ལམ་
ཁྱོད་ནི་གླེན་པ་ཞིག་གམ་ཡང་ན་གད་སྙིགས་ཤིག་དང་འདྲ། ཡིན་ཡང་ངས་གསལ་ཁ་ཆོད་
པ་ཞིག་བྱེད་ཁོ་ཐག་ཡིན། ངའི་སྣང་ཚོར་དུ། ངས་ད་ལྟ་མྱུར་དུ་གསང་བ་འདི་རྟོགས་རྒྱུ་
རེད། གསང་བ་དེའི་ཆ་ཤས་ཤིག་ངའི་ལག་ཏུ་ཆུད་ཡོད། གསང་བ་ཚང་མ་ལག་ཏུ་མ་ཆུད་
ན་ངས་གཏན་ནས་མཚམས་མི་འཇོག
ཁོས་རྣ་བ་གླགས་ནས་ཉན་བཞིན། མི་གཞན་ཡོང་གིན་ཡོད་མེད་ལ་བལྟས། སྒེའུ་
ཁུང་ཕྱི་རོལ་གྱི་ནགས་ཚལ་དུ་བསིལ་རླུང་འཇམ་པོ་ཞིག་ལྡིང་སྟེ། སྡོང་བོའི་ཡལ་གའི་
མགུལ་ལ་བཏགས་ནས་འགུལ་ཙམ་ཡང་མི་བྱེད་པའི་ཟླ་འོད་ཀྱི་མེ་ལོང་དེ་ས་ལ་བརྡབས་
ནས་དབྱིབས་གཟུགས་མི་འདྲ་བའི་ཆག་གྲུམ་དུ་བཏང་།
ཁོ་གཉིས་ཀྱིས་བསྒྲུབ་འདོད་པའི་བྱ་བ་དེ་དོན་བཟང་ཞིག་མིན་པ་ཤ་སྟག་རེད། དེ་
མིན་ན་ཁོ་ཚོས་འདི་འདྲའི་ངོ་ཚ་ཁྲེལ་མེད་ཀྱི་རྫུན་བཤད་དེ་ང་ལ་མགོ་བསྐོར་གཏོང་མི་
སྲིད། ད་ལྟ་ཁོ་གཉིས་ཀྱིས་ང་ལ་འཕྱ་དམོད་བྱེད་བཞིན་པ་ཁོ་ཐག་ཡིན། དམོད་འོས་པའི་
མི་འདི་གཉིས་ཀ་མཐར་ང་དང་ཁ་བྲལ་སོང་། འོན་ཀྱང་མཇུག་མཐའི་རྒྱལ་ཁ་ལེན་མཁན་
དེ་ང་རང་ཡིན། ང་ནི་ཅི་འདྲའི་གླེན་པ་ཞིག་རེད་ཨང་། ཁོ་ཚོར་ང་རང་འདིར་འགོག་ཏུ་
བཅུག་སྟེ། ཁོ་ཚོར་སྐབས་ཤིག་ལ་རང་དབང་གི་དུས་ཚོད་བྱིན་སོང་བས། ཁོ་ཚོའི་ལུས་
པོ་དང་དབྱེར་མེད་ཀྱིས་འགུལ་སྐྱོད་རེ་རེ་ལ་ལྐོག་ཞིབ་བྱ་མ་ཐུབ་པ་རེད། མི་རྒན་རྣམས་
རྒྱུན་དུ་ཧོལ་རྒྱུགས་ལ་དགའ་བས། ཁོ་ཚོས་རང་ཉིད་ལྷང་ལ་འབུད་དུ་འཇུག་སྲིད། ཁོ་
ཚོས་རྒྱུན་དུ་ང་ཚོ་ད་དུང་ཧ་ཅང་ཆུང་བར་འདོད། དགོང་མོ་སླེབས་ཚེ་ཚང་མ་ཉལ་དགོས།
འོན་ཀྱང་ཁོ་ཚོས་བརྗེད་སོང་བ་ཞིག་ལ། ང་ཚོ་གཉིད་ཁ་བྱས་ནས་ལྐོག་ཉན་བྱེད་པ་ཤེས་
ཡོད་ལ། ཁོ་ཚོས་ཀྱང་བླུན་ཚུགས་སྟོན་ཤེས། དོན་དངོས་སུ་ཧ་ཅང་སྤྱང་གྲུང་ལྡན་པ་ཞིག་
ཡིན། ཡར་སྔོན་དེར། ངའི་ཨ་ནེར་བྱིས་པ་ཞིག་སྐྱེས་པར། ཁོ་ཚོས་སྔོན་ཙམ་ནས་ཤེས་ཡོད་
ཀྱང་། ངའི་སྔུན་ནས་ཧ་ལས་མདོག་སྟོན། དོན་དངོས་སུ་དོན་དག་དེ་ངས་ཀྱང་ཤེས། རྒྱུ་
མཚན་གཟའ་འཁོར་འགའི་སྔོན་གྱི་དགོང་མོ་ཞིག་ལ་ཁོ་ཚོས་དོན་དག་འདི་བཤད་བཞིན་
པ་ངས་ཐོས་ཟིན། སྐབས་དེར་ཁོ་ཚོས་ང་རང་གཉིད་ལོག་ཡོད་པར་འདོད། ཐ་ཤལ་གྱི་མི་
འདི་གཉིས་ལ། ད་ཐེངས་ངས་ཡང་ཁོ་ཚོ་ཧ་ལས་སུ་འཇུག་རྒྱུ་ཡིན། འོ། ད་ལྟ་ཁོ་ཚོས་བདེ་
འཇགས་ཡིན་སྙམ་སྐབས། གལ་ཏེ་ངས་སྒོ་སྲུབ་བརྒྱུད་ནས་ལྐོག་ལྟ་བྱས་ཏེ། ཁ་རོག་གེར་
ཞིབ་ལྟ་བྱ་ཐུབ་ན་བཟང་རྒྱུ་རེད། གལ་ཏེ་ངས་ད་ལྟ་དྲིལ་བུ་དཀྲོགས་ན། ཞལ་ཏ་མས་སྒོ་ཕྱེ་
ཡོང་སྟེ། ང་ལ་ཅི་ཞིག་མཁོའམ་ཞེས་འདྲི་སྲིད། ཡང་ན་ངས་སྐད་གསང་མཐོན་པོས་འུར་
བརྒྱབ་ཆོག་ལ། སྡེར་མ་ལ་སོགས་བཅག་ན་ཡང་ཁོ་ཚོས་སྒོ་དབྱེ་སྲིད། སྐབས་འདིར་ང་སྒོ་
ཕྱིར་བྲོས་ཏེ། ཁོ་ཚོར་ཞིབ་ལྟ་བྱས་ཆོག ཡིན་ཡང་ངས་འདི་ལྟར་བསྒྲུབ་མི་འདོད། མི་སུས་
ཀྱང་མི་མཐོང་བ་བྱ་དགོས། ཁོ་ཚོས་ང་ལ་ཅི་འདྲའི་ཁྲེལ་མེད་ཀྱི་རྣམ་འགྱུར་ཞིག་བཟུང་
བ་རེད། ང་རང་ང་རྒྱལ་ཆེ་སོང་བ་འདྲ། འདི་ལྟར་བསྒྲུབ་མི་རུང་། སང་ཉིན་ངས་ཁོ་ཚོར་
འཁོན་ལན་བསློག་རྒྱུ་ཡིན། 
ཐོག་ཁང་འོག་མ་ནས་བུད་མེད་ཅིག་གི་དགོད་སྒྲ་གྲགས་བྱུང་། ཨེ་ཏུ་ཅ་སྐྲག་སྟེ་
དངངས་འདར་བརྒྱབ། འདི་ཕལ་ཆེར་ཁོའི་ཨ་མ་ཡིན་རྒྱུ་རེད། མོ་བགད་ཆོག་པ་རེད།
བྱིས་པ་ཉམ་ཆུང་འདི་ལ་འཕྱ་དམོད་བྱེད་ཆོག་ཆོག་ཡིན། གལ་ཏེ་ཁོ་ལ་སུན་སྣང་སྐྱེས་ན།
ཁོ་རང་ནང་དུ་བཀག་ཆོག་པ་དང་། ཡང་ན་ལྭ་བ་རློན་པ་སྐོར་ཞིག་དང་འདྲ་བར་གྲུ་ཟུར་
ཞིག་ལ་གཡུགས་བཞག་ནའང་ཆོག ཁོས་སེམས་ཆུང་གིས་ལུས་པོ་སྒེའུ་ཁུང་ལས་ཕྱི་རོལ་
དུ་བསྣར། མ་རེད། དགོད་སྒྲ་འདི་མོའི་མ་རེད། སྨྱོ་རྟགས་ཚ་བའི་རྒྱུས་མེད་ཀྱི་བུ་མོ་འགའ་
ཞིག་གིས་གསར་བུ་ཞིག་ལ་ཀུ་རེ་རྩེ་བཞིན་ཡོད།
སྐབས་འདིར་ཁོས་ཁང་བ་འདིའི་སྒེའུ་ཁུང་ས་ངོས་ལས་མི་མཐོ་བ་ཤེས་བྱུང་། དེ་ཤེས་
མ་ཐག་ཁོའི་སེམས་ལ། ད་ལྟ་ཁོ་ཚོས་ནོར་འཆུག་ཅི་ཡང་བྱུང་མེད་འདོད་སྐབས། སྒེའུ་
ཁུང་ལས་ཕྱིར་ལྡིང་སྟེ་ལྐོག་ཉན་ཞིག་བྱ་བསམ་པ་དང་། སེམས་ཐག་འདི་བཅད་རྗེས། ཁོ་
རང་དགའ་སྟེ་ལུས་ཧྲིལ་བོ་ཚ་ལམ་མེར་གྱུར། ཁོའི་བསམ་པར། འདི་ལྟར་བྱས་ན་བྱིས་
དུས་ཀྱི་འོད་ལམ་ལམ་བྱེད་པའི་གསང་བ་ཆེན་པོ་འདི་ཡོངས་རྫོགས་ཁོའི་ལག་ཏུ་ཚོད་
འཛིན་བྱས་ཡོད། “དྲ་མའི་ཕྱི་ལ་ཆོངས་ཤིག” སྒྲ་འདི་མཚམས་མེད་པར་ཁོའི་རྣ་ལམ་དུ་
གྲག་པ་དང་། ཉེན་ཁ་རྩ་བ་ནས་མེད། སྒེའུ་ཁུང་འགྲམ་བརྒྱུད་མཁན་ཡང་མེད། ཁོ་རང་
ཕྱིར་ལྡིང་ནས་སོང་། རྡོ་ཆག་གི 'ཧྲག' སྒྲ་ཡང་མོ་ཞིག་མ་གཏོགས་མེད་ལ། སུས་ཀྱང་མ་
གོ་བ་རེད།
ཉིན་འདི་གར། ཁ་རོག་གེར་རྗེས་འདེད་པའམ། ལྐོག་ནས་འཇབ་རྒོལ་བྱེད་པ་དེ་ནི་
ཁོའི་མི་ཚེའི་སྤྲོ་སྣང་ལྡན་པའི་བྱ་བ་ཞིག་ཏུ་གྱུར། ད་ལྟ་ཁོས་རྐང་འཇབ་ལག་འཇབ་ཀྱིས་
ཟ་ཁང་བསྐོར་ནས་འགྲོ་བཞིན་ཡོད་ལ། སེམས་ཆུང་གིས་གློག་སྒྲོན་ལས་འཚེར་བའི་འོད་
སྣང་དྲག་པོ་དེར་གཡོལ་བ་དང་། དགའ་སྣང་གི་ཚོར་བའི་ཁྲོད་དུ་འཇིགས་སྐྲག་ཆུང་ཆུང་
ཞིག་གི་དངངས་འདར་འདྲེས་ཡོད། སྔོན་ལ་ཁོས་སེམས་ཆུང་གིས་འགྲམ་པ་སྒེའུ་ཁུང་གི་
ཤེལ་སྒོར་སྦྱར་ནས་ཟ་ཁང་ནང་གི་གནས་ཚུལ་ལ་བལྟས། ཁོ་ཚོ་རྒྱུན་དུ་འདུག་པའི་སྡོད་
གནས་སྟོང་བ་ཡིན། ཁོས་མུ་མཐུད་དུ་ལྐོག་ལྟ་བྱེད་བཞིན། སྒེའུ་ཁུང་ཞིག་ནས་སྒེའུ་ཁུང་
གཞན་ཞིག་ཏུ་སྤོས། ཁོ་རང་དངོས་སུ་ཟ་ཁང་ནང་དུ་འགྲོ་མི་ཕོད། སྟབས་མ་ལེགས་པར་
བར་ཁྱམས་ནས་ཁོ་ཚོ་དང་གདོང་ཐུག་རྒྱག་པར་སེམས་ཆུང་བྱེད། གང་ཡིན་སར་བཙལ་
ཡང་ཁོ་ཚོ་རྙེད་མི་ཐུབ། ཁོ་ཕལ་ཆེར་རེ་ཐག་ཆད་ལ་ཉེ། ཡིན་ཡང་གློ་བུར་དུ་ཁོས་མི་
གཉིས་ཀྱི་གྲིབ་མ་སྒོ་ཁ་ནས་འགྲོ་བ་མཐོང་ཁོ་ཕྱི་ནུར་ཅིག་བྱས་ཏེ་མུན་ནག་ནང་དུ་
སྦས་ཁོའི་ཨ་མའི་ལུས་དང་གྲིབ་མ་བཞིན་འགྲོགས་པའི་འདུག་རོགས་གཉིས་ཕྱིར་
ཐོན་བྱུང་། འདི་ཡིན་ན་ཁོ་ཡོང་སྐབས་འགྲིག་འདུག ཁོ་ཚོས་ཅི་ཞིག་འཆད་བཞིན་ཡོད་
པ། ཁོས་གོ་མི་ཐུབ། ཁོ་ཚོས་བཤད་པའི་སྐད་མགོ་ཤིན་ཏུ་དམའ། ཡིན་ཡང་རླུང་བུ་སྡོང་
བོའི་ཡལ་ག་ལ་གཡུགས་ཏེ་སིར་སིར་གྲགས་པས་འུར་སྒྲ་ཆེ། འོན་ཀྱང་ད་ལྟ་གསལ་ལྷང་
ལྷང་གི་དགོད་སྒྲ་ཞིག་ཁྱབ་ཡོང་། དེ་ནི་ཁོའི་ཨ་མའི་སྐད་གདངས་རེད། མོས་དགོད་སྒྲ་
འདི་འདྲ་ཞིག་བསྒྲགས་ཡོང་བ་ཁོས་གཏན་ནས་ཐོས་མ་མྱོང་། གདངས་གསལ་བ་ཧ་ལས་
ཤིང་། མི་ལ་ཟ་འཁྲུག་བསླངས་པ་ལས་བྱུང་བའི་དགོད་སྒྲ་ཚ་བོ་དེ། ཁོའི་སྣང་བར་ཧ་ཅང་
རྒྱུས་མེད་ཅིང་། ཉན་རྗེས་སྐྲག་རྒྱུ་ཡོང་། མོ་གད་མོ་དགོད་པར་བལྟས་ན། ཁོ་ཚོས་ཁོ་ལ་
གསང་བ་དེ་ཉེན་ཁ་ཆེ་བའི་བྱ་བ་ཞིག་ཡིན་མི་སྲིད་ལ། ཡ་མཚན་དགོས་པའི་ཤུགས་དྲག་
ནུས་ལྡན་གྱི་བྱ་བ་ཞིག་ཀྱང་ཡིན་མི་སྲིད་པས། ཨེ་ཏུ་ཅ་ཅུང་ཙམ་རེ་ཐག་ཆད།
ཡིན་ཡང་ཁོ་ཚོ་ཟ་ཁང་ལ་ཁ་འབྲལ་དགོས་དོན་ཅི་ཡིན། ད་ལྟ་མཚན་མོ་ནི་ནག་
འཐིབས་སེར་འདུག ཁོ་གཉིས་གང་ཞིག་ལ་འགྲོ་རྒྱུ་ཡིན་ནམ། ནམ་མཁའི་དབྱིངས་སུ།
ཕལ་ཆེར་ཕོན་ཆེན་པོའི་གཤོག་པ་ཞིག་གིས་དྲག་རླུང་ཆེན་པོ་བསྐྱལ་ཡོང་བ་དང་འདྲ།
རྒྱུ་མཚན་ནམ་མཁའ་ད་ཅི་ད་དུང་དྭངས་ཤིང་སྤྲིན་བྱེའུ་མགོ་ཙམ་ཡང་མེད། སྐར་མ་དང་
ཟླ་འོད་ཅིག་ཅར་དུ་འཕྲོ་བ་དེ། ད་སྐབས་སྨག་ནག་ཏུ་གྱུར་འདུག མི་མངོན་པའི་ལག་
པས་སྨག་ནག་གི་རས་ཡུག་གཅིག་འཕངས་པར། སྐབས་རེར་ཟླ་བའི་གཞིན་རས་བཏུམས་
སོང་བས། མཚན་མོའི་མཁའ་དབྱིངས་ནི་བརྟོལ་དཀའ་བའི་མུན་ནག་གི་ཞིང་ཁམས་
ཤིག་ཏུ་སྣང་། ཕལ་ཆེར་བགྲོད་ལམ་མཐོང་མི་ཐུབ། ཅུང་ཙམ་གྱིས་ཟླ་བ་སྤྲིན་འོག་ལས་
ཐར་ཏེ་བསིལ་ཟེར་ཀུན་ལ་སྙོམ་པ་དང་། ས་སྟེང་དུ་འཁྱག་སིབ་སིབ་ཀྱི་འོད་རྒྱུན་ལྷུག་
ལྷུག་བཞུར། འོད་དང་གཟུགས་ཀྱི་རོལ་རྩེད་འདི་ལྐོག་གྱུར་དཔོག་དཀའ་ཞིང་། མིའི་ཡིད་
དབང་ཅིག་ཅར་དུ་འཕྲོག་པར་བྱེད། དེ་ནི་བུད་མེད་ཅིག་གི་ལུས་གཟུགས་ཀྱི་མཛེས་སྡུག་
དེ་སྐབས་རེར་མངོན་ལ་སྐབས་རེར་འགེབས་པ་དང་མཚུངས། ཏག་ཏག་སྐབས་འདིར་ས
གཞིས་ཀྱང་རང་གི་ལུས་པོ་དམར་རྗེན་དུ་མངོན་པར་བྱས། ཨེ་ཏུ་ཅ་ཁ་ཕྱིར་འཁོར་བ་ན།
ལམ་ནང་དུ་རྐང་ཐང་ལ་འགྲོ་བའི་མི་གཉིས་ཀྱི་གཟུགས་བརྙན་མཐོང་བྱུང་། ཡང་ན་མི་
གཅིག་གི་གྲིབ་གཟུགས་རེད་ཅེས་བཤད་ནའང་ཆོག རྒྱུ་མཚན་ཁོ་གཉིས་འགྲོ་དུས་ཕན་
ཚུན་དམ་པོར་འབྱར་ནས་འགྲོ། དེ་ནི་ཧ་ལམ་ནང་སེམས་ཀྱི་འཇིགས་སྐྲག་གིས་ཁོ་གཉིས་
ཕྱོགས་གཅིག་ཏུ་བཙིར་བ་དང་འདྲ། འོན་ཀྱང་ད་ལྟ་ཁོ་གཉིས་གང་ལ་འགྲོ་གི་ཡོད་དམ།
གསོམ་སྡོང་དམར་པོས་སྐད་དམའ་མོས་དབུགས་རིང་འཐེན་བཞིན་ཡོད་ལ། ནགས་ཚལ་
དུ་འདུ་འཛི་འཁྲུགས་ཤིང་། འཇིགས་རུང་གི་མུན་པ་འཐིབས། མི་ཞིག་གིས་ནགས་ཚལ་
ཁྲོད་རི་དྭགས་རྔོན་གང་ཐུབ་བྱེད་པ་དང་འདྲ། “ང་ཁོ་ཚོའི་རྗེས་དེད་ནས་སོང་།” ཨེ་ཏུ་
ཅའི་སེམས་ལ། “ནགས་ཚལ་དུ་རླུང་འུར་འུར་གཡུག་ཅིང་། སྡོང་བོའི་ཡལ་ག་ཕར་གཡོ་
ཚུར་འཕྱོ་བྱེད་པས་ངའི་གོམ་སྒྲ་ཁོ་ཚོས་ཐོས་མི་སྲིད་སྙམ།” དེ་ནས་ཁོ་རང་སྟེང་ཕྱོགས་ཀྱི་
ནགས་ཚོམ་ཁྲོད་རྐང་འཇབ་ལག་འཇབ་ཀྱིས་སྡོང་རྐང་གཅིག་ནས་སྡོང་རྐང་གཞན་ཞིག་
གི་སྟེང་དུ་མཆོངས་ལ། མུ་མཐུད་དུ་གྲིབ་གཟུགས་ཤིག་ནས་གྲིབ་གཟུགས་གཞན་ཞིག་
གི་ནང་དུ་མཆོངས། འོག་ན་ཁོ་གཉིས་ཟླ་བའི་བསིལ་ཟེར་འོག་ཡངས་ཤིང་གསལ་བའི་
ལམ་ཆེན་སྟེང་འགྲོ་བཞིན་ཡོད། ཁོ་བློ་བརྟན་འགྱུར་མེད་ཀྱིས་ཁོ་གཉིས་ཀྱི་རྗེས་འབྲངས།
སྐབས་རེར་རི་རླུང་ལ་བསྟོད་བསྔགས་བྱེད་པས་ཁོའི་གོམ་སྒྲ་མི་གོ་བ་དང་། སྐབས་རེར་
རི་རླུང་གི་འདུ་འཛི་ལ་དམོད་མོ་བྱེད། ཁོ་གཉིས་ཀྱིས་བཤད་པའི་སྐད་ཆ་ལྷགས་པས་ཁྱེར་
བས། ཁོས་སྐད་ཆ་ཚིག་གཅིག་ཀྱང་མ་གོ་བ་རེད། ཐེངས་གཅིག་ཙམ་ཡིན་ཡང་ཆོག ཁོ་
ཚོའི་ཁ་བརྡ་དག་གོ་ཐུབ་ན། གསང་བ་འདི་ཤེས་པའི་གདེང་ཚོད་ཡོད།
རི་འདབས་ཀྱི་མི་གཉིས་ཀ་རྟོག་ཚོར་མེད་པར་འགྲོ་བཞིན་མཆིས། ཡངས་ཤིང་རྒྱ་
ཆེ་བའི་རབ་རིབ་ཀྱི་མུན་པ་འདིའི་ཁྲོད་མི་གཉིས་ཁེར་རྐྱང་དུ་སྡོད་པ་དེ། ཁོ་ཚོས་ཧ་ཅང་
བདེ་སྐྱིད་ལྡན་པར་སེམས། སྔར་ལས་དྲག་ཏུ་གཡོ་བའི་སེམས་ཁམས་ཀྱི་ཁྲོད་དུ་སིམ། ཁོ་
ཚོ་ལ་ཐ་ཚིག་སྒྲོག་པའི་སྔོན་ཚོར་ཅི་ཡང་མ་བྱུང་། སྟེང་ཕྱོགས་ན། ལོ་མ་སྟུག་པོའི་གྲིབ་
མ་ནག་རིལ་གྱི་ནང་དུ། ཁོ་ཚོ་སོང་བའི་གོམ་པ་རེ་རེར་ལྐོག་ལྟ་བྱེད། སྡང་སེམས་དང་ཡ་
མཚན་གྱིས་ཁེངས་པའི་མིག་ཟུང་གིས་ཁོ་ཚོ་དམ་པོར་བཟུང་ཡོད། ཁོ་ཚོ་གློ་བུར་དུ་འགྲོ་
མཚམས་བཞག ཨེ་ཏུ་ཅ་ཡང་མྱུར་དུ་འགྲོ་མཚམས་བཞག་སྟེ། སྡོང་བོ་ཞིག་ལ་བཅར་
ནས་བསྡད། ཁོ་སྐྲག་ཐག་ཆོད་ནས་བླ་ཐོར་བ་རེད། གལ་ཏེ་ཁོ་ཚོ་ད་ལྟ་ཁ་ཕྱིར་འཁོར་ནས་
སོང་ན། ཁོའི་སྔོན་ལ་ཟ་ཁང་དུ་ཐོན་པ་དང་། གལ་ཏེ་ཁོ་ད་དུང་ཁང་བར་ཕྱིར་ལོག་མེད་
པར། ཨ་མས་ཁོ་རང་ཁང་བའི་ནང་མེད་པ་ཤེས་ན། ཅི་བྱེད་དམ། དེས་ན་ཚང་མ་ཚར་སོང་
བ་རེད། ཁོས་ལྐོག་ལྟ་བྱེད་པ་ཁོ་ཚོས་ཤེས་འགྲོ་བ་དང་། ཁོས་ད་ནས་བཟུང་ཁོ་ཚོའི་གསང་
བ་ལ་ལྐོག་ཉན་བྱེད་མི་ཐུབ། འོན་ཀྱང་མི་འདི་གཉིས་ཀ་ཐེ་ཚོམ་གྱི་དྲ་བར་ཚུད་དེ་ཐག་
གཅོད་མི་ཐུབ། བསམ་འཆར་གཅིག་མཐུན་མ་ཡོང་བ་མངོན་གསལ་རེད། སྟབས་ལེགས་
པ་ཞིག་ལ་སྐབས་འདིར་ཟླ་འོད་ཤར་བྱུང་། ཁོས་གསལ་ཐག་ཆོད་པའི་སྒོ་ནས་ཡོད་ཚད་
མཐོང་ཐུབ། ནན་རིམ་པས་འོག་ཞོལ་གྱི་རི་ཁུག་ཏུ་བསྐྱོད་སའི་གུ་དོག་ཅིང་མུན་ནག་པའི་
ལམ་མདོ་དེར་མཛུ་གུས་སྟོན་བཞིན་ཡོད། དེ་ནི་འདི་ཕྱོགས་ཀྱི་ལམ་ཆེན་དང་མི་འདྲ་སྟེ།
དཀར་གསལ་ཟླ་འོད་ལམ་གྱི་བཞི་མདོ་ཡོངས་སུ་ཁྱབ་པ་དང་། རྫོང་མཐུག་པའི་ནགས་
ཚལ་བརྟོལ་ཏེ་བསིལ་ཟེར་ཕྲན་བུ་ཞིག་ཟགས་ཡོང་། “ཁོ་དེའི་འོག་ལ་འགྲོ་དགོས་དོན་
ཅི་ཡིན་ནམ།” ཨེ་ཏུ་ཅ་སྐྲག་ནས་སྙིང་མིད་དག་ཁར་ཐོན། ཁོའི་ཨ་མས་ཕལ་ཆེར ‘མིན།
མི་ཆོག’ ཅེས་བཤད། འོན་ཀྱང་མི་གཞན་པ་དེས་མོ་ལ་བློ་སེམས་འགུགས་པའི་ཁ་ཏ་བྱེད་
བཞིན་ཡོད། ཨེ་ཏུ་ཅས་ཁོ་ཚོའི་ལག་བརྡ་ལ་བལྟས་ན། ཁོ་ཚོའི་སྐད་གདངས་ཇི་འདྲའི་ཛ་
དྲག་ཆེ་བ་རྟོགས་ཐུབ། བྱིས་པས་འཇིགས་སྣང་ཞིག་ཚོར་བྱུང་། མི་འདིས་ཁོའི་ཨ་མ་ལ་
ཅི་ཞིག་བྱེད་དུ་འཇུག་རྩིས་ཡོད་དམ། ཁྲམ་པ་འདིས་མོ་མུན་ནག་ནང་དུ་འཐེན་པ་མིན་
ནམ། ཁོའི་དཔེ་དེབ་དེ་ཚོ་ཁོར་མཚོན་ན་འཛམ་གླིང་ཧྲིལ་བོ་ཞིག་གྲུབ་ཡོད། དཔེ་ཆའི་
ནང་དུ་ཁོས་གློ་བུར་དུ་གསོན་ཉམས་དོད་པོའི་མི་གཏའ་བཙན་ཉར་ལྐོག་གསོད་ཀྱི་གཏམ་
རྒྱུད་དང་། འཇིགས་སུ་རུང་བའི་ནག་ཉེས་དེ་ཚོ་ཕྱིར་དྲན་བྱས། ཁོས་ཨ་མ་ལྐོག་གསོད་
བྱེད་འདོད་པ་ཤ་སྟག་རེད། དེའི་ཆེད་དུ་ཁོས་ཁོ་རང་ལ་མགོ་གཡོགས་ཏེ་འགྲོ་རུ་བཅུག
དེ་ནས་མོ་རང་གཅིག་པུ་གྲོགས་མེད་ཁེར་རྐྱང་དུ་འདིར་བསླུས་ཡོང་། ཁོས་སྐད་གསང་
མཐོན་པོའི་སྐྱོབ་རོགས་ཞུས་ན་འོས་སམ། “ལག་དམར་འཛིན་ཡ།” འབོད་སྒྲ་འདི་ཁོའི་
མགྲིན་པའི་ཁར་ཐོན་འདུག འོན་ཀྱང་ཁོའི་ཁ་ལྕེ་སྐམ་པས། སྒྲ་ཅི་ཡང་ཕྱིར་འབྱིན་མ་
ཐུབ། ཁོས་ཡིད་གཡོས་ཏེ་དབང་རྩ་བརྒྱངས། ལུས་པོ་གཏན་ནས་དྲང་མོར་ལངས་མ་ཐུབ།
འཇིགས་སྣང་དེའི་ཁྲོད་ཁོས་ལག་པ་བསྲིངས་ནས་བསྙེས་ས་ཞིག་བཟུང་། སྐབས་འདིར་
ཁོས་ལག་གི་སྡོང་བོའི་ཡལ་ག་དེ་སྐག་སྒྲ་ཞིག་དང་མཉམ་དུ་ཆག་སོང་།
མི་དེ་གཉིས་ཀ་སྐྲག་སྟེ་ཅི་བྱེད་འདི་བྱེད་མེད་པར་ཁ་ཕྱིར་འཁོར་ཏེ། མིག་གཡོ་བ་
མེད་པར་མུན་ནག་གི་ཕྱོགས་སུ་ཅེར། ཨེ་ཏུ་ཅ་ཡིས་དབུགས་ཀྱང་འབྱིན་མི་ཕོད་པར་སྒྲ་
སྒྲོག་མེད་པར་སྡོང་བོ་ཞིག་ལ་ཁེན་ནས་བསྡད། ལག་པ་གཉིས་ཀྱིས་ཁོའི་ལུས་པོ་ཆུང་
ཆུང་དེ་དམ་པོར་བསྡམས་ཏེ་མུན་ནག་ནང་དུ་སྦས་སྐོང་བྱས། མཐའ་འཁོར་ནི་ཚེ་སྲོག་
གིས་སྟོང་བ་ལྟར་འཇམ་ཐིང་ངེར་གནས། འོན་ཀྱང་ཁོ་གཉིས་སྐྲག་ནས་བླ་འཁྱམས་པ་
ལྟར་སོང་། “ང་ཚོ་ཕྱིར་སོང་ན་རེད།” ཁོའི་ཨ་མས་འདི་ལྟར་བཤད་པ་ཐོས། སྐད་ཆ་འདི་
ཁོའི་ཨ་མའི་ཁ་ནས་ཐོན་པ་དང་། ཕར་ཉན་ན་སྙིང་འདར་གི་ཡོད། ནན་རིམ་པའང་སྐྲག་
ནས་སེམས་འཚུབ་པ་མངོན་གསལ་རེད། ཁོ་ཡང་འཐད་པ་བྱུང་། ཁོ་གཉིས་ཀ་ཕན་ཚུན་
དམ་པོར་འབྱར་ནས། གོམ་འགྲོས་དལ་མོས་ཕྱིར་ལོག ཁོ་ཚོ་སེམས་ཁྲེལ་ལྕི་མོ་ཞིག་གིས་
མནན་འོང་། འདི་ནི་ཨེ་ཏུ་ཅའི་ལས་དབང་རེད། ཁོས་རྐང་ལག་ས་ལ་བཙུགས་ཤིང་། སྡོང་
ཕྲན་ནགས་རྫོབ་ཁྲོད་གོག་ནས་སོང་བ་དང་། ལག་པ་གཉིས་བརྡར་ནས་ཁྲག་བཞུར་ཡང་།
མུ་མཐུད་དུ་ནགས་ཁྲོད་ཀྱི་དཀྱོགས་མཚམས་དེར་སོང་། དེ་ནས་ད་གཟོད་ཁོ་རང་མགྱོགས་
པོར་བརྒྱུགས། དབུགས་ཆད་ལ་ཁད་ཀྱིས་བརྒྱུགས་ནས་ཟ་ཁང་ནང་དུ་ཐོན་པ་དང་།
གོམ་པ་གཉིས་གསུམ་ཞིག་གིས་ཐོག་སོའི་སྟེང་དུ་སོང་། སྟབས་ལེགས་པ་ཞིག་ལ། ཁོའི་
ཁང་བའི་ལྡེ་མིག་ད་དུང་ཕྱི་ནས་གསེབ་འདུག ཁང་བའི་སྒོ་ཕྱེ་སྟེ་ནང་དུ་མཆོང་སོང་
ནས་མལ་ཁྲིའི་སྟེང་དུ་ལོག ཁོ་ཚོ་མ་སླེབས་གོང་སྐར་མ་འགའ་ལ་ངལ་གསོ་བྱེད་དགོས།
རྒྱུ་མཚན་ཁོའི་སྙིང་བྲང་ཁོག་ཏུ་ལྷོག་ལྷོག་ལྡིང་བ་དེ་ནི། ཤིང་གི་ཐོ་བས་ཅོང་ལ་རྡེག་པ་
དང་མཚུངས།
དབུགས་ཅུང་ཙམ་སོས་རྗེས། ཁོ་རང་ད་གཟོད་ཡར་ལངས་ནས། སྒེའུ་ཁུང་ལ་བསྙེས་
ནས་ཁོ་ཚོ་ཕྱིར་ལོག་པར་བསྒུགས། ཁོས་དུས་ཚོད་རིང་བོ་ཞིག་ལ་སྒུག་ཅིང་། ཁོ་ཚོ་སོང་
བ་ཧ་ཅང་དལ་བ་ཁོ་ཐག་རེད། ཁོས་སེམས་ཆུང་གིས་མུན་འཐིབས་པའི་སྒེའུ་ཁུང་ལས་ཕྱི་
རོལ་ལ་བལྟས། ད་ལྟ་ཁོ་ཚོ་དལ་བུར་ཡོང་བཞིན་ཡོད་པ། གོན་པའི་སྟེང་དུ་ཟླ་འོད་ཟགས།
ཟླ་འོད་མོག་མོག་ཏུ་སྣང་ལ། ཁོ་ཚོར་བལྟས་ཚོད་ཀྱིས་རྣམ་ཤེས་ལྡོམ་པོ་ཞིག་དང་མཚུངས་
པར། ཡིད་ཚིམ་སྣང་དང་གྲང་འདར་ཞིག་ཁོ་ཚོར་གཟས་ཡོང་། འདི་ན་ཁོ་ཡོད་པས། ལག་
དམར་ཞིག་གིས་འཇིགས་རུང་གི་དོན་རྐྱེན་ཞིག་བརྩོམ་པ་བཟློག་པ་རེད། ཁོས་ཐལ་
མདོག་མངོན་པའི་ངོ་གདོང་དེ་གསལ་བོར་མཐོང་བ་དང་། ཨ་མའི་ངོ་ན་སེམས་གཏིང་
ནས་བཟི་བའི་ཉམས་ཤིག་མངོན་འདུག ཁོས་ད་བར་དུ་ཉམས་འགྱུར་འདི་ལྟ་བུ་ཡེ་ནས་
མཐོང་མ་མྱོང་། ནན་རིམ་པ་དེ་ལས་ལྡོག་སྟེ། ངོ་གནག་ཅིང་ཁྲོ་དབུགས་སྦུད་སྦུད་གཏོང་།
ཁོའི་བསམ་ཐོག་ཏུ་མ་སོང་བ་ཤ་སྟག་རེད།
ཁོ་ཚོ་ཟ་ཁང་གི་མདུན་དུ་ཐོན་ལ་ཉེ་དུས། ད་གཟོད་ལུས་པོ་སོ་སོར་གྱེས་ཁོ་མགོ་བོ་
དགྱེ་ནས་ཡར་ལ་བལྟ་འམ། སུས་ཀྱང་མགོ་དགྱེ་ནས་ཡར་ལ་མ་བལྟས། “ཁོང་གཉིས་ཀྱིས་
ང་བརྗེད་འདུག” བྱིས་པ་ཧ་ཅང་མི་དགའ་བར་འདི་ལྟར་བསམ། དེའི་མཚུངས་སུ “འོན་
ཀྱང་ངས་ཁྱོད་ཚོ་བརྗེད་མེད། ཁྱོད་གཉིས་ཀྱིས་ཕལ་ཆེར་ང་གཉིད་འདུག་པ་དང་། ཡང་
ན་འཇིག་རྟེན་འདིར་མེད་འདོད་མོད། ཁྱོད་ཚོ་རྦད་དེ་འཆུག་སོང་བ་ཤེས་སམ། ཁྱོད་ཚོའི་
བྱ་སྤྱོད་རེ་རེར་ཞིབ་ལྟ་བྱས་ཏེ། ཁྲམ་པ་འདིའི་གསང་བ་ཡོངས་རྫོགས་བརྟོལ་རག་བར་དུ་
མཚམས་མི་འཇོག འཇིགས་ཡེར་བའི་གསང་བ་དེས་ང་གཉིད་ཐབས་བྲལ་བ་ཡིན། ངས་
ཁྱོད་ཚོའི་འབྲེལ་ཐག་མ་བཅད་ན། མི་གཉིད་ཁོ་ཐག་ཡིན།”
ཁོ་གཉིས་དལ་བུར་ནང་དུ་འཛུལ་འོང་། གཅིག་རྗེས་གཅིག་གིས་དེད་ནས་ནང་ལ་
ཡོང་བ་ན། ཁོ་གཉིས་ཀྱི་གྲིབ་མ་དེ་ཕན་ཚུན་འཐམ་འཁྱུད་བྱས་པ་ལྟར་གཅིག་ཏུ་གྱུར་པ་
དང་། གཟུགས་དེ་མཇུག་མ་ནག་པོ་ཞིག་ཏུ་གྱུར་ཏེ་དཀར་གསལ་གྱི་འོད་སྣང་ཁྲོད་ཡལ།
ཁང་བའི་མདུན་གྱི་ཐང་ཆེན་གློག་འོད་འཕྲོ་བཞིན་ཟླ་བའི་འོག་ཏུ་མངོན་བྱུང་ལ། དེ་ནི་ཁ་
བས་གཡོགས་པའི་མུ་མཐའ་བྲལ་བའི་རྩྭ་ཐང་ཞིག་དང་གཉིས་སུ་མེད་དོ། །
འཇབ་རྒོལ།
ཨ་ཏུ་ཅ་དབུགས་ཧལ་གྱིན་སྒེའུ་ཁུང་ལས་ཕྱིར་བཀྱེད་པ་དང་། ལུས་ཡོངས་འདར་
སིག་སིག་བྱེད། སྐྱེ་བ་འདིར་འདི་ལྟ་བུའི་གསང་བ་ལྐོག་གྱུར་གྱི་བྱ་བར་གཏན་ནས་ཕྲད་
མ་མྱོང་། དཔེ་དེབ་ནང་གི་ཟུག་གཟེར་སློང་ཞིང་སྐྱི་གཡའ་བ་དང་། གཏུམ་དྲག་དང་བསླུ་
བྲིད་ཀྱིས་ཁེངས་པའི་གཏམ་རྒྱུད་དག ཁོས་བལྟས་ན། དེ་ནི་བྱིས་སྒྲུང་ནང་གི་རྨི་ལམ་གྱི་
ཞིང་ཁམས་དང་བསྡོངས་ནས་དོན་དངོས་དང་རིང་དུ་གྱེས་པ་ཞིག་ཡིན་མོད། འོན་ཏེ་ད་ནི་
གློ་བུར་དུ་ཁོ་རང་མི་ལ་དངངས་སྐྲག་སྦྱིན་པའི་འཇིག་རྟེན་འདིར་འགྲེང་ཞིང་། ཁོའི་ལུས་
སེམས་གཉིས་ཀ་མ་བགྲོས་རང་འཕྲད་ཀྱི་དོན་རྐྱེན་འདིས་ཚ་ནད་འགོས་པ་དང་འདྲ་བར་
འདར་སིག་སིག་བྱེད། ལྐོག་གྱུར་གྱི་མི་འདི་ལམ་སང་ཁོ་ཚོའི་ཞོད་འཇགས་ཀྱི་འཚོ་བར་
ཧོབ་འཛུལ་བྱས་ཤིང་། མི་འདི་སུ་ཡིན་ནམ། ཁོས་ཐོག་མཐའ་བར་གསུམ་དུ་སྟོང་
ཀྱི་ཁུག་ཀྱོག་དེ་བཙལ་ནས་རང་ཉིད་ཀྱི་ཨ་མའང་མུན་ནག་གི་གནས་དེར་འཁྲིད་འདོད།
འོ་ན་ཁོ་ནི་མི་གསོད་གཤེད་མ་ཞིག་ཡིན་ནམ། ད་ནི་དོན་འཇིགས་རུང་ཞིག་འབྱུང་རྒྱུ་
ཡིན་ཚོད་རེད། ཁོས་ཅི་བྱེད་དགོས་པའང་ཤེས་ཀྱིན་མེད། སང་ཉིན་ཁོས་རང་གི་ཨ་ཕ་ལ་
གློག་འཕྲིན་ཞིག་གཏོང་རྒྱུ་ཐག་གིས་བཅད། ཡིན་ཡང་དོན་དེ་ལྟ་བུ་ད་ལྟ་མི་འབྱུང་བར་
དོ་དགོང་འབྱུང་རྒྱུ་ཡིན་ནམ། ཁོའི་ཨ་མ་ད་དུང་རང་ཤག་ཏུ་ལོག་མེད། ད་ལྟ་ད་དུང་ཞེ་
འགྲས་སུ་སོང་བའི་མི་འདོ་མེད་དེ་དང་ལྷན་དུ་ཡོད།
སྒོའི་ཕྱི་རོལ་ཏུ་སྟབས་བདེ་ཞིང་ཟོར་ཡང་བའི་སྐྱོ་སྦྱར་ཤོག་བུས་བཟོས་པའི་སྒོ་ཞིག་
ཡོད་ཅིང་། སྒོ་དེ་གཉིས་ཀྱི་བར་དཀྱིལ་དུ་གོས་སྒྲོམ་ལས་ཆེ་རྒྱུ་མེད་པའི་བར་སྟོང་དོག་མོ་
ཞིག་ཡོད། ཁོ་མུན་ནག་གི་བར་སྟོང་དེར་གཞའ་ནས། བར་ཁྱམས་ལས་མཆེད་པའི་གོམ་
སྒྲར་ཉན་པ་རེད། ཁོས་དུས་སྐད་ཅིག་ཙམ་ལའང་ཁོ་ཚོ་ཁེར་སྡོད་བྱེད་དུ་མི་འཇུག་པ་ཐག་
བཅད་ཚར། ཆུ་ཚོད་ནམ་གུང་ལ་སླེབས་འདུག བར་ཁྱམས་སྟོང་ཞིང་འཇགས། གློག་སྒྲོན་
གཅིག་ཁོ་ནས་འོད་རབ་རིབ་ཅིག་སྤྲོ།
ཁོའི་སྣང་ཚོར་དུ་དུས་ཚོད་སྐར་མ་འགའ་ཤས་འགོར་འགྱངས་བྱས་སོང་བར་སྙམ།
ཅུང་རིང་པོ་ཞིག་འགོར་རྗེས། ཐོག་ཁང་འོག་མ་ནས་སེམས་ཆུང་གི་གོམ་སྒྲ་ཞིག་མཆེད་
ཡོང་བ་ཐོས། ཁོས་རྣ་བ་བླགས་ཏེ་ཉན་པ་ན། དེ་ནི་ཐད་ཀར་རང་ཤག་ཏུ་འགྲོ་བ་ལྟར་
མགྱོགས་པོར་མདུན་ཕྱོགས་སུ་འགྲོ་བ་མིན་པར། སོམ་ཉིར་འཕྱང་པའི་རྡོག་པ་གཡང་
གཟར་བྲག་ངོས་སུ་བསྒྱུར་བ་ལྟར། དཀའ་ཁག་ཆེན་པོས་གོམ་པ་གང་རེ་གང་རེ་བྱས་ནས་
མདུན་དུ་བསྣུར། ཕྱོགས་གཅིག་རྐང་འཇབ་ལག་འཇབ་ཀྱིས་འགྲོ་ཞིང་ཕྱོགས་གཞན་ཞིག་
ནས་རྣ་རྩར་ཤབ་ཤུབ་བཤད། ཨེ་ཏུ་ཅ་སེམས་གཡོས་ཏེ་ལུས་ཧྲིལ་བོ་སིག་སིག་འདར། དེ་ནི་
མ་གཞི་ཁོ་གཉིས་ཀ་རེད། ཁོ་ད་དུང་མོ་དང་ལྷན་དུ་སྡོད་དམ། ཁོ་ཚོའི་ལྐོག་ལབ་ཅུང་ཐག
རིང་ན་ཡང་། གོམ་སྒྲ་ཇེ་ཉེ་ནས་ཇེ་ཉེར་ཕྱིན། ད་ནི་ཁོས་གློ་བུར་དུ་ནན་རིམ་པའི་སྙིང་ལ་
གཟན་པའི་སྐད་གདངས་དམའ་ཞིང་ཅུང་འགག་གྱིན་ཅི་ཞིག་ལབ་པ་ཐོས་མོད། གསལ་
བོ་ཞིག་ཐོས་མ་ཐུབ། དེར་མཐུད་ནས་ཁོའི་ཨ་མས་མགྱོགས་མྱུར་གྱིས “མིན། དེ་རིང་མི་
ཆོག” ཅེས་འགོག་རྒོལ་བྱེད་པའི་སྐད་གྲག་བྱུང་།
ཨེ་ཏུ་ཅ་འདར་ལྷབ་ལྷུབ་ཏུ་ཁོ་གཉིས་ཀྱི་ཉེ་སར་བཅར། ཁོས་ཧ་ལམ་ཡོད་ཚད་གོ་
སོང་བ་རེད། ཁོའི་ཕྱོགས་སུ་ཡོང་བའི་གོམ་པ་རེ་རེ། ཅི་འདྲའི་ཡང་ནའང་ཁོའི་བྲང་ཁོག་
ལ་ན་ཟུག་སློང་། རྣར་རྩུབ་ཅིང་སྐྱུག་བྲོ་བའི་གོམ་སྒྲ་དེས་འདོད་ཧམ་ཞིག་སྙེག་གིན་ཡོད་
དེ། “ཁྱོད་དེ་འདྲའི་གདུག་རྩུབ་ཅིག་མ་བྱེད། དོ་དགོང་ཁྱོད་དངོས་གནས་མཛེས་སྒེག་
ཡིད་དུ་འོང་བ་ཞིག་རེད།” ཡང་སྐད་གདངས་གཞན་ཞིག་གྲགས་ཡོང “མིན། ངས་འདི་
ལྟར་བསྒྲུབ་མི་རུང་། ངས་འདི་ལྟར་བྱས་མི་ཆོག ཁྱོད་ཀྱིས་ང་རང་འགྲོ་རུ་ཆུགས།”
ཨ་མའི་སྐད་སྒྲ་དངངས་སྐྲག་གིས་ཁེངས་པས། བྱིས་པ་ཧད་དུ་བཅུག ཁོས་མོ་ལ་ཅི་
ཞིག་བྱེད་འདོད་དམ། མོ་སྐྲག་དོན་ཅི། ཁོང་ཚོ་ཐག་ཇེ་ཉེ་ནས་ཇེ་ཉེར་གྱུར། ཕལ་ཆེར་ཁོ་
ཚོའི་སྒོ་ཁ་རུ་སླེབས་ཡོད། ཁོ་ཁོ་གཉིས་ཀྱི་ལྟག་རྒྱབ་ཏུ་འདར་གྱིན་ལངས་འདུག ཁོ་ཚོ་
དང་བར་ཐག་ཤིན་ཏུ་ཉེ་སྟེ། རས་ལེབ་གཅིག་གིས་བཀག་པ་དང་འདྲ་བས། སྐད་ཆ་ངོར་
བལྟས་ཏེ་བཤད་པ་དང་མཚུངས།
“འདིར་ཤོག་དང་། མ་ཐེ་ཨར་ཏི། ཤོག་ཡ” ཞེས་ཁོས་ཡང་ཨ་མས་སྐད་རྒྱག་པ་ཐོས།
ཡིན་ཡང་སྐད་ཇེ་ཆུང་ལ་སོང་ཞིང་། ནུས་ཤུགས་ཉམས་ཚུལ་གྱིས་ངོ་རྒོལ་བྱེད་བཞིན་འདུག
འདི་ཅི་ཡིན་ནམ། ཁོ་གཉིས་མུན་ནག་ཁྲོད་མུ་མཐུད་དུ་མདུན་དུ་འགྲོ། ཁོའི་ཨ་མ་
རང་ཤག་ཏུ་མི་འཛུལ་བར། སྒོ་ཁ་བརྒྱུད་ནས་སོང་། ཁོས་ཨ་མ་གང་དུ་འདྲུད་བསམ་པ་
ཡིན་ནམ། མོས་ཅི་ཞིག་ལ་ཁ་མི་གྲག་པ་ཡིན། མོའི་ཁ་སྒོ་བཅད་པ་ཡིན་ནམ། མགྲིན་པ་
བསྒགས་པ་ཡིན། དྲན་ཚུལ་འདིས་ཁོ་སྨྱོ་རུ་བཅུག ཁོས་འདར་བཞིན་པའི་ལག་པས་
སྒོ་ལ་ཧྲག་བར་ཞིག་ཕྱེ་བ་དང་། ད་ནི་ཁོས་མུན་འཐིབས་པའི་བར་ཁྱམས་ནང་ཁོ་གཉིས་
མཐོང་བ་རེད། ནན་རིམ་པས་ལག་དཔུང་གིས་ཨ་མའི་སྐེད་པར་འཁྱུད་དེ། མོ་མདུན་དུ་
ཁྲིད་པར་བྱེད། ད་ནི་ཁོ་རང་གི་ཁང་བའི་མདུན་དུ་ལངས་འདུག “ཁོས་ཨ་མ་ནང་ལ་
འཐེན་འགྲོ་བ་ཡིན་ནམ།” བྱིས་པ་དངངས་སྐྲག་ཆེན་པོ་སྐྱེས། “ད་ལྟ་ཁོས་འཇིགས་ཡེར་
བའི་དོན་ཞིག་བསྒྲུབ་རྒྱུ་རེད།”
ཁོས་ཤུགས་ཀྱིས་སྒོ་ཕྱེ་ནས་ཕྱི་ལ་རྒྱུགས་སོང་སྟེ། ཁོ་གཉིས་ཀྱི་སྟེང་དུ་མཆོངས། ཁོའི་
ཨ་མས་མུན་ནག་ཁྲོད་གློ་བུར་དུ་མོའི་སྟེང་དུ་མཆོང་ཡོང་བ་མཐོང་སྟེ། སྐྲག་ནས་སྐད་ཅོར་
བརྒྱབ་པ་དང་ཧ་ལམ་བརྒྱལ་སོང་། ནན་རིམ་པས་ཤེད་ཤུགས་མང་པོ་ཞིག་བཀོལ་བས་ད་
གཟོད་མོ་སྐྱོར་བ་རེད། སྐབས་དེར་ཤེད་མེད་པའི་ཁུ་ཚུར་ཞིག་གིས་ཁོའི་གདོང་ལ་གཞུས་
པ་དང་། མཆུ་སྒྲོས་སོ་མགོར་བསྐོན། མིའམ་ཅི་སྟེ་བྱི་ལ་དང་མཚུངས་པར་ཁོའི་ལུས་པོར་
སྤར་འཆང་བྱེད། དེ་ནས་ཁོས་འཇིགས་སྣང་ཐེབས་པའི་བུད་མེད་དེ་བཏང་བ་ན། མོ་
མགྱོགས་མྱུར་གྱིས་བྲོས་པ་རེད། ཁོས་སུ་ལ་རྒོལ་རྒྱུའང་མི་ཤེས་པར། རྨོངས་ཚོད་ཀྱིས་ཁུ་
ཚུར་གཡུགས།
བྱིས་པས་རང་གི་ཤེད་ཤུགས་ཁོ་ལ་མི་དོ་བ་ཤེས་བཞིན་དུ། རྦད་དེ་ཕྱིར་ནུར་མ་
བྱས། ད་ནི་ཡུན་རིང་ལ་རེ་སྒུག་བྱས་པའི་གོ་སྐབས་སླེབས་ཟིན། སྲོག་བསྡོས་ཀྱིས་གཡོ་
སྒྱུའི་བརྩེ་དུང་དང་དེས་བསགས་པའི་སྡང་སེམས་ཕྱིར་བཏོན། ཁོས་ཁུ་ཚུར་ཆུང་ཆུང་
དེ་གཡུགས་ནས་ཕར་ལ་གཞུས། འཇིགས་པ་མེད་ཅིང་སྨྱོ་བ་ལྟར་གྱི་ཞེ་སྡང་གིས་སོ་མ་
ཁར་བཅངས། ནན་རིན་པས་ད་ལྟ་ཁོ་སུ་ཡིན་པ་ཤེས་སོང་བ་རེད། ཁོ་ཡང་ལྐོག་ལྟ་མཁན་
འདིའི་སྟེང་ལ་ཞེ་སྡང་ལངས་ཡོད། ཁོས་ཤུགས་གང་ཡོད་ཀྱིས་ཡ་ལན་སྤྲད། གང་ལ་ཕོག་
ན་དེ་རེད། ཨེ་ཏུ་ཅས་འཁུན་སྒྲ་འབྱིན་མགོ་བརྩམས་ཀྱང་། ཁུ་ཚུར་གཡུགས་མཚམས་མ་
བཞག སྐྱོབ་རོགས་ཞུ་བའི་སྐད་མི་རྒྱག ནམ་གུང་གི་བར་ཁྱམས་སུ་ཁོ་ཚོར་སྐད་ཆ་ཅི་
ཡང་མེད་པར། ཞེ་སྡང་ཚད་མེད་ཀྱིས་དུས་ཚོད་སྐར་མ་གཅིག་ཙམ་གྱི་ཡུན་ལ་རྒྱག་རེས་
བྱས། ནན་རིམ་པས་རིམ་གྱིས་ཁོ་རང་བྱིས་པ་ལོ་ཆུང་ཞིག་དང་འཐབ་གི་ཡོད་པ་ཤེས་ཤིང་།
ངོ་མ་དགོད་བྲོ་བ་ཞིག་རེད་སྙམ། ཁོས་བྱིས་པ་དེ་དམ་པོར་བཟུང་ནས་ཕར་གཡུགས་ན་
བསམ། བྱིས་པས་ད་ནི་རང་གི་ལུས་ནས་ཤེད་ཤུགས་ཟད་པ་ཚོར་བྱུང་། ཅུང་ཙམ་བསྡད་
ན་ཕམ་ཁ་ཉོ་བ་དང་རྡུང་རྡེག་ཁུར་བ་ཤེས་ཡོད། ཞེ་སྡང་གིས་ཤེད་སྟོབས་ལྡན་པའི་རང་གི་
སྐེ་བཙིར་འདོད་པའི་ལག་པ་དེར་ཤུགས་ཡོད་ཚད་བཀོལ་ནས་སོ་བཏབ་པར། ཕ་རོལ་དེས་
རང་དབང་མེད་པར་གདངས་ལྕི་བའི་ཨག་སྒྲ་ཞིག་བཏོན། ལག་པར་དམ་ལྷོད་ཤོར་བའི་
སྐད་ཅིག་མ་དེར། བྱིས་པ་རང་གི་ཁང་བར་བྲོས་སོང་ནས་སྒོ་གཏན་པ་རེད།
ནམ་གུང་གི་ལག་འཛིང་སྐར་མ་གཅིག་ཙམ་ལ་བྱས། མཐའ་འཁོར་གྱི་མི་གཅིག་
གིས་ཀྱང་འཐབ་འཁྲུག་འདི་ཚོར་མ་བྱུང་ལ། ཕྱོགས་བཞི་འཇམ་ཅག་གེར་གཉིད་ལ་
ཞུགས་འདུག ནན་རིམ་པས་ལག་ཕྱིས་བླངས་ནས་ལག་ངོས་ཀྱི་ཁྲག་འབྱིད་ཀྱིན་རྣ་བ་
བླགས་ནས་མུན་ནག་ཁྲོད་གྲག་འགུལ་དང་། ལྐོག་ཉན་ཡོད་མེད་ལ་བལྟ། མགོ་ཐོག་གི་
ཆེས་མཐའ་མའི་གློག་ཞུ་ཁོ་ནས་གསལ་ལ་མི་གསལ་བའི་འོད་སྣང་སྦྱིན་ཁོའི་སྣང་
ཚོར་དུ་དེས་རང་ལ་འཕྱ་དམོད་བྱེད་ཀྱིན་པའི་སྣང་བ་བྱུང་།
ཆར་རླུང་དྲག་པོ།
ཉིན་གཉིས་པའི་ཞོགས་པར་ཨེ་ཏུ་ཅ་ཡིས “རྨི་ལམ་ཡིན་ནམ། འཇིགས་སུ་རུང་
བའི་རྨི་ལམ་ཞིག་རྨིས་པ་ཡིན་ནམ” ཞེས་རང་གིས་རང་ལ་སྒྲ་བཞིན། སྐྲ་ལོ་གཟེང་ཞིང་
འཛིངས་པ་དང་སྔངས་ལོག་བྱེད་བཞིན་སད་བྱུང་། མགོ་ནང་ཝང་ཝང་གི་སྒྲ་ཞིག་བར་
མེད་དུ་གྲག་འོང་། རུས་ཚིགས་རེངས་ཤིང་སྦྲིད་པ་དང་། ཁོས་རང་གི་ལུས་པོར་བལྟས་
པར་མདང་དགོང་གྱོན་པའང་ཕུད་མེད་པ་ཚོར། ཁོ་ཐོལ་གྱིས་མལ་ལས་ལྡང་ནས། འཁྱ་
རེ་འཁྱོར་རེར་མེ་ལོང་མདུན་དུ་སོང་། སྐྲག་འདར་ཞིག་གིས་ཕྱི་བསྙུར་བརྒྱབ། ཁོས་རང་
གི་སྐྱ་མདོག་དང་ཁ་སྣ་གཅུས་པའི་ངོ་གདོང་མཐོང་། ཐོད་པའི་སྟེང་རྨ་ཁ་ཞིག་ཡོད། ཁོས་
ཅི་ནུས་ཀྱིས་རྣམ་རིག་ཕྱིར་བསྡུས་ཤིང་། དངངས་འདར་བྱེད་བཞིན་ཡོད་ཚད་ཕྱིར་དྲན་
བྱས། མདང་དགོང་གི་སྒོ་ཁའི་བར་ཁྱམས་སུ་ལག་འཛིང་བྱས་པ་དང་། རང་གི་སྡོད་ཁང་
ནང་བྲོས་ཡོང་བ། དེ་ནས་ལུས་ཡོངས་ལ་ཚ་རྒྱས་ཏེ་སིག་སིག་འདར་བ། གོན་པ་དང་
བཅས་མལ་ཁྲིའི་ཐོག་ཉལ་ནས། དུས་ཐོག་ཏུ་འབྲོ་རྒྱུར་གྲ་སྒྲིག་བྱས་པ་དང་། ཁོ་མལ་ཁྲི་
སྟེང་གཉིད་དུ་ཡུར་བ་ན། དེ་མུར་གཉིད་སྟུག་པོ་སྐྱིད་པོར་ཞུགས་པ་སོགས་ཕྱིར་དྲན་བྱས།
རྨི་ལམ་ནང་གི་མདང་དགོང་གི་ཡོད་ཚད་སླར་ཡང་མངོན་བྱུང་བ་དང་། དེ་དང་ཇི་མ་ཇི་
བཞིན་ཡིན་པ་མ་ཟད། དེ་ལས་ཀྱང་འཇིགས་སུ་རུང་ཞིང་ཁྲག་དམར་ཤམ་ཤམ་དུ་བཞུར་
བ་ཚོར་བྱུང་།
ཁང་ཤོད་ཀྱི་བྱེ་ལམ་དུ་ཧྲུག་ཧྲུག་གི་སྒྲ་ཞིག་གྲག་འོང་། མིའི་སྐད་ཅོར་གྱི་སྒྲ་ནི་
མཐོང་མི་ཐུབ་པའི་བྱིའུ་དང་འདྲ་བར་འཕུར་ཡོང་། ཉི་འོད་ཁང་བའི་ནང་ཤར་བ་རེད། ཧ་
ལམ་ཉིན་གུང་གི་ཚད་ལ་སླེབས་འདུག ཁོས་རྟབ་རྟབ་པོར་དུས་ཚོད་ལ་བལྟས་པར། དུས་
མདས་ཉིན་གུང་ལ་བསྟན་འདུག མདང་ནུབ་སེམས་གཡོ་དྲག་པས། དུས་ཚོད་ཀྱི་རྣོ་སྐུད་
གཅུ་རྒྱུའང་བརྗེད་སོང་། ད་ལྟ་ཐམ་མེ་ཐོམ་མེར་དུས་ཚོད་ག་ཙམ་ཡིན་པའང་རྟོགས་མི་
ཐུབ། འདི་ལྟར་སེམས་ལ་དྲན་རྒྱུ་མེད་པ་འདིས་སེམས་ཁ་མི་བདེ་བར་བྱས། དོན་དག་ཅི་
ཞིག་བྱུང་སོང་བ་ཤེས་ཐབས་བྲལ་བས། སེམས་ལྷག་པར་མི་བདེ། ཁོས་མགྱོགས་མྱུར་ངང་
སྐྲ་ཤད་གདོང་འཁྲུད་བྱས་ནས་ཐོག་ཁང་ལས་བབས་པ་དང་། སེམས་སུ་དྲན་སྒོ་སྣ་ཚོགས་
དང་འགྱོད་གདུང་གི་ཚོར་བ་མག་མོག་ཅིག་ཀྱང་སྐྱེས།
ཁོའི་ཨ་མ་ནི་ཁེར་རྐྱང་དུ་ཞོགས་ཟས་ཁང་དུ་ནམ་རྒྱུན་སྡོད་སར་ཙོག་འདུག ཨེ་ཏུ་
ཅས་རང་གི་དགྲ་བོ་མེད་པ་དང་། སྐྱུག་བྲོ་བའི་ངོ་གདོང་དེ་མཐོང་མི་དགོས་བསམ་ནས་
དབུགས་ལྷོད་ལ་བབས། མདང་དགོང་ཁོས་ཞེ་སྡང་གིས་ཁུ་ཚུར་གཡུགས་ནས་གདོང་དེར་
གཞུས་མོད། འོན་ཀྱང་མི་དེ་སྒྲོག་ཙེའི་ཉེ་སར་བཅར་སྐབས། ཁོས་ཚམ་ཚོམ་ངང “ཞོགས་
པ་བདེ་མོ” ཞེས་འཚམས་འདྲི་བྱས་སོང་།
ཨ་མས་ཁོ་ལ་ཁ་ཡ་མ་བྱས་པ་མ་ཟད། ཐ་ན་མགོ་བོ་དགྱེ་ནས་ཁོང་ལ་བལྟ་ཙམ་ཡང་
མ་བྱས་པར། ཡ་མཚན་དང་ཧད་པའི་ཉམས་ཀྱིས་རྒྱང་རིང་གི་ཡུལ་ལྗོངས་ཁོ་ནར་ཅེར་
འདུག མོའི་ངོ་མདངས་སྐྱ་བོར་གྱུར་ཅིང་། མིག་མཐར་མདངས་སྔོན་པོ་ཞིག་འཁྱིལ་
འདུག རྣ་གཤོག་དོགས་པ་ཚ་བོས་འགུལ་ཚུལ་ལ་བལྟས་ན་མོའི་སེམས་ནི་རབ་ཏུ་གཡོ་
བ་ཤེས་ཐུབ། ཨ་ཏུ་ཅས་ཨམ་གཙིགས་བསྡམས་ནས་ཁ་རོག་གེར་བསྡད་འདུག སྨྲ་བཅད་
ངག་བསྡམས་འདིས་ཁོ་ཅི་བྱ་གཏོལ་མེད་དང་ཧོན་ཐོར་བར་བྱས། ཁོས་དོན་དངོས་སུ་
མདང་དགོང་རང་གིས་ནན་རིམ་པར་རྨ་ཁ་ཆེན་པོ་ཞིག་གཏད་ཡོད་མེད་མི་ཤེས་ཁར། ཨ་
མས་མདང་དགོང་ཁོ་གཉིས་འཛིང་རེས་བྱས་པ་ཤེས་ཡོད་མེད། ཁོའི་སེམས་སུ་གདེང་མེད་
ལ། ཁོའི་སེམས་ཀྱི་ན་ཟུག་ཏུའང་གྱུར་ཡོད། འོན་ཀྱང་ཨ་མས་ངོ་གནག་ཡོད་པས་མོ་ལ་
བལྟ་འདོད་མེད་པར་གྱུར། ཁོ་ཤིན་ཏུ་ཞི་ལྷོད་དུ་གྱུར་འདུག་པ། ཐ་ན་དབུགས་ཀྱང་འབྱིན་
མི་ཕོད་པའི་ཚོད་དུ་སྣང་། ཁོས་སེམས་ཆུང་ངང་ཇ་ཕོར་ཡར་ཙམ་བཀྱགས་ནས་ཕྱིར་
བཞག་ལ། ལྐོག་སུད་ཀྱིས་ཨ་མའི་མཛུབ་མོས་ཁེམ་བུ་བཟུང་སྟེ་རྒྱུན་ལྡན་མིན་པར་སྐྱོ་མ་
དཀྲུགས་པ་དེར་བལྟ་ཙམ་བྱས། གུག་འཁྱོག་གི་མཛུབ་མོ་དག་གིས་མོའི་ནང་སེམས་ཀྱི་
ཁོང་ཁྲོའི་མེ་ལྕེ་ཕྱིར་མངོན་པ་དང་མཚུངས། ཁོ་ནི་འདི་འདྲ་བའི་སེམས་ཁམས་ཀྱིས་སྐར་
མ་གཅིག་རིང་ཙོག་གེར་བསྡད་ཅིང་། ཅི་ཞིག་འབྱུང་བར་རེ་སྒུག་བྱས་ཀྱང་། ཅི་ཡང་མ་
བྱུང་ཁར་ད་དུང་སྐད་ཆ་ཚིག་གཅིག་ཀྱང་མ་ལབ། ཁོ་ལ་མཚོན་ན་སྐད་ཆ་ཚིག་གཅིག་
བཤད་ཀྱང་སྡུག་བསྔལ་ལས་བསྐྱབས་པ་ཞིག་ཡིན། ད་ནི་ཁོའི་ཨ་མ་ཡར་ལངས་མོད་སྔར་
བཞིན་ཁོ་ལ་མིག་ཟུར་ཙམ་ཡང་མ་འཕངས་པས། ཁོས་ཅི་ཞིག་བསྒྲུབ་པ་ཆ་མ་འཚལ་
ཞིང་། རང་གཅིག་པུ་ཅོག་འགྲམ་དུ་སྡོད་དམ། མོའི་རྗེས་དེད་ནས་འགྲོ་རྒྱུར་ཐེ་ཚོམ་ཟོས།
མཐའ་མར་ཁོ་ཡར་ལངས་ནས་གཉའ་སྒུར་སྒུར་གྱིས་མོའི་རྗེས་དེད་ནས་སོང་ལ། མོས་
བསམ་གཟས་ནས་ཁོ་ཡོད་པར་མཉམ་བཞག་མེད་ཁུལ་བྱེད་པས། ཁོའི་བསམ་པར། མོའི་
རྗེས་དེད་ནས་འགྲོ་བ་ནི་ཅི་འདྲའི་དགོད་བྲོ་བ་ཞིག་ཏུ་འདོད་དེ། གོམ་ཁ་ཇེ་དམ་དུ་གཏོང་
བཞིན་ཁོང་གཉིས་ཀྱི་བར་ཐག་རིམ་བཞིན་ཇེ་རིང་དུ་བཏང་། ཁོ་ཐད་ཀར་དུ་རང་གི་ཁང་
བར་འཛུལ་བར་མོས་རྩ་བ་ནས་ཁ་ཡ་མི་བྱེད། ཨེ་ཏུ་ཅ་རྗེས་དེད་ནས་ཐོན་པ་ན་སྒོ་སྔ་མོ་
ནས་དམ་པོར་བརྒྱབ་འདུག
དོན་ཅི་ཞིག་བྱུང་སོང་ངམ། ཁོས་དངོས་གནས་གསལ་ཐག་མ་ཆོད། མདང་དགོང་གི་
གདེང་ཚོད་ཀྱིས་ཁེངས་པའི་འདུན་པ་ནི་རྗེས་ཤུལ་ཙམ་ཡང་མེད་པར་གྱུར། ཡང་མིན་ན་
མདང་དགོང་གི་འཇབ་རྒོལ་གྱི་ལས་དེ་ནི་ནོར་འཁྲུལ་ཞིག་ཡིན་ནམ། ཁོ་ཚོས་ཁོ་ལ་ཆད་
པ་བཅད་ནས་མནར་གཅོད་གཏོང་བར་གྲ་སྒྲིག་བྱེད་མུས་སུ་ཡོད་དམ། ཁོས་གང་ལྟར་དོན་
ཞིག་འབྱུང་བ་ཁོ་ཐག་དང་། འཇིགས་རུང་གི་དོན་བྱ་ཞིག་གིས་སྒུག་འདུག་ཀྱང་སྲིད་སྙམ།
ཁོ་ཚོའི་བར་ཛ་དྲག་གི་དྲག་ཆར་ཞིག་བསྡུ་བཞིན་པ་མ་ཟད་དེའི་རྔམས་ཤུགས་ཀྱང་ཚོར་
ཐུབ། ཁོས་འདི་ལྟ་བུའི་སྔོན་ལྟས་ངན་པ་སེམས་སུ་ཉར་ནས། ཁེར་རྐྱང་གིས་ཆུ་ཚོད་བཞི་
ལྷག་ཕར་ལ་བསྐུལ་ཅིང་། ཁང་མིག་གཅིག་ནས་གཞན་ཞིག་ཏུ་འཛུལ། གཟུགས་མེད་ཀྱི་
གནོན་ཤུགས་ཀྱིས་བྱིས་པའི་འཇིང་བ་ཐུར་དུ་སྨད་པར་བྱས་ཤིང་། ཉིན་གུང་ཟས་ལ་རོལ་
བའི་དུས་སུ། ཁོའི་མགོ་བོ་ཡོངས་སུ་སྨད་ཅིང་ཐུར་དུ་བཏུད་འདུག་གོ །
“ཁྱོད་བདེ་མོ།” ཁོས་ཡང་བསྐྱར་དེ་ལྟར་དྲིས་ནས་ཁུ་སིམ་གྱི་ཁ་དབུགས་དཀྲོགས
འདོད། འཚེར་སྣང་དང་འཇིགས་སྐྲག་གིས་ཁེངས་པའི་ཁུ་སིམ་འདི་ནི་སྤྲིན་ནག་ལྟར་ཁོའི་
མགོ་ཐོག་ཏུ་བཀབ་པར་སྣང་།
ཁོའི་ཨ་མས་ད་དུང་ལན་མི་བསློག་པའི་ཁར། མིག་མདངས་ཁོའི་ཉེ་འཁོར་དུ་འཕེན་
པར་བྱེད་པས་ཨེ་ཏུ་ཅ་ནི་ཧོན་ཐོར་བར་གྱུར། རང་ནི་མནོ་བསམ་གྱི་འདུ་བྱེད་རྒོད་ཅིང་
བློ་སེམས་ཀྱི་ཚོར་བ་སྣུམ་པོའི་ཁོང་ཁྲོའི་ངར་ཤུགས་ལ་གདོང་གཏད་འདུག་པ་ཚོར། ཁོའི་
མི་ཚེ་འདིར་འདི་ལྟ་བུའི་ཁོང་ཁྲོའི་ངར་ཤུགས་ལ་འཕྲད་མྱོང་མེད། ད་བར་དུ། ཁོ་གཉིས་
ཀྱི་ཁ་རྩོད་མང་ཆེ་བར་ཨ་མས་རེ་ཞིག་ཡིད་གཡོས་ཏེ་ས་ལྡིང་གནམ་ལྡིང་བྱེད་པ་ལས།
བརྩེ་སེམས་ལ་གནོད་ཅིང་ཁོང་ཁྲོ་རབ་ཏུ་བསྐྱེད་པ་ཞིག་མིན་ལ། ཁོང་ཁྲོ་ཞི་རྗེས་དགོད་
འཛུམ་ཞིག་གིས་སྤྲིན་པ་བཞིན་དྭངས་པར་བྱེད། འོན་ཀྱང་ཐེངས་འདིར་ཁོ་མོའི་སེམས་
པའི་གཏིང་རིམ་དུ་ཉར་བའི་སྨྱོ་ཧམ་གྱི་བརྩེ་བ་དེ་དཀྲུགས་པ་ཤེས་ཤིང་། སེམས་ཆུང་མ་
བྱས་པར་ལྡོག་མེད་ཀྱི་སྟོབས་ཤུགས་འདི་ལྟ་བུ་ཞིག་བསླངས་པས་ཁོ་བག་འཁུམ་པར་གྱུར།
མགྲིན་པའང་འགག་ནས་ཟས་ཀྱང་མིད་མི་ཐུབ་ལ། དབུགས་ཀྱི་རྒྱུ་བའང་ཆད་པར་བྱེད་
མོད། འོན་ཀྱང་ཁོའི་ཨ་མ་ཡར་ལངས་སྐབས་ཁ་ཚུར་འཁོར་ནས་རང་དགར “ཨེ་ཏུ་ཅ།
ཁང་ཐོག་ལ་ཤོག་དང་། ང་ལ་བཤད་རྒྱུ་ཞིག་ཡོད་གི” ཞེས་བརྗོད་པ་ལས་མིག་མདུན་གྱི་
ཡོད་ཚད་སྣང་མེད་དུ་བཞག
ཉན་ཚོད་ཀྱིས་འཇིགས་སྐུལ་བའི་ཉམས་མིན་མོད། འོན་ཀྱང་ཆབ་རོམ་ལྟ་བུར་
འཁྱགས་པས། ཨེ་ཏུ་ཅའི་ལུས་ཡོངས་འདར་སིག་སིག་ཏུ་བཏང་སྟེ། ཁོའི་འཇིང་བར་
ལྕགས་སྒྲོག་ཅིག་བསྐོན་པ་དང་མཚུངས། ཁོའི་ཨུ་ཚུགས་ཀྱི་གཤིས་གྱོང་དེར་རྡོག་བརྫིས་
ཐེབས་ཏེ་ཉག་ཉོག་ཏུ་བཏང་ཟིན། རྡུང་རྡེག་བྱས་པའི་ཁྱི་གུ་ཞིག་དང་འདྲ་བར། གྲག་
འགུལ་མེད་པར་མོའི་རྗེས་དེད་ནས་ཁང་ཐོག་གི་ཁང་བར་འཛུལ།
མོ་ཁ་རོག་གེར་ཅུང་ཙམ་བསྡད་ནས་མོའི་སྡུག་བསྔལ་གྱི་རྒྱུན་བསྲིངས། སྐར་མ་
འགའི་རིང་ལ། ཁོའི་རྣ་ལམ་དུ་ཅོང་སྒྲ “ཐག་ཐག་” གྲགས་པ་དང་། ཕྱི་རོལ་ཏུ་བྱིས་པའི་
དགོད་སྒྲ་གྲག བྲང་ཁོག་གི་སྙིང་ཡང་ལྟིག་ལྟིག་ཏུ་ལྡིང་བཞིན་འདུག ཡིན་ཡང་མོ་ནི
བལྟས་ཚོད་ཀྱིས་བློ་གདེང་གང་ཡང་མེད་ཚུལ་དུ་སྣང་། མོས་ད་ལྟ་ཁོ་དང་ཁ་བརྡ་སློང་བ་
ཡིན་མོད། མོས་ཁོ་ལ་མ་བལྟས་པར་རྒྱབ་གཏད་ནས་བསྡད་འདུག
“ངས་ཁྱོད་ཀྱི་ཁ་སང་གི་བྱ་སྤྱོད་གླེང་མི་འདོད། དངོས་གནས་ངོ་ཚ་སྤྱད་རེད། ང་ད་
ལྟ་དོན་དེ་དྲན་ན་འཛུལ་སའི་ཁུང་མི་རྙེད། གང་བྱས་ཀྱང་ཁྱོས་རང་སྡུག་རང་གི་ཉོས་པ་
རེད། ངས་ཁྱོད་ལ་བཤད་འདོད་པ་ནི། ཁྱོད་མི་རྒན་དང་མཉམ་དུ་འདུག་དགོས། འདི་ནི་
ཆེས་མཐའ་མཇུག་གི་ཐེངས་གཅིག་ཡིན། ངས་ད་ཅི་ཁྱོད་ཀྱི་ཨ་ཕར་འཕྲིན་ཡིག་བྲིས་ཟིན།
ཁྱོད་ལ་ཁྱིམ་སློབ་དགེ་རྒན་ཞིག་གམ། ཡང་ན་ཞག་སྡོད་སློབ་གྲྭ་ཞིག་ཏུ་བསྐྱལ་ན་བཟང་།
ཁྱོད་སོང་ནས་ཇི་ལྟར་གུས་ཞབས་དང་ཚུལ་ལྡན་ཞིག་བྱེད་པ་སོགས་བསླབ་ན། ང་ཡང་
ཁྱོད་ཀྱི་དོན་དུ་རླུང་ལངས་མི་དགོས” ཞེས་བཤད་པར།
ཨེ་ཏུ་ཅ་མགོ་སྨད་ནས་དེ་གར་ལངས་བསྡད། ཁོའི་བསམ་པར་འདི་ནི་མགོ་བརྩམས་
པ་ཙམ་གྱི་འཇིགས་ཉེན་ཡིན། སྙིང་རླུང་སྟོད་ལ་འཚང་བཞིན་ཅི་འབྱུང་བར་སྒུག་བསྡད།
“ཁྱོད་ད་ལྟ་ཉིད་དུ་ནན་རིམ་པར་བཟོད་གསོལ་ཞུ་རུ་སོང་།”
ཨེ་ཏུ་ཅ་ལུས་ཡོངས་འདར་ཙམ་བྱས་པར། མོས་ཁོ་ལ་ཁ་གྲག་ཏུ་མ་བཅུག་པར་ཡང་།
“ནན་རིམ་པ་དེ་རིང་ལམ་དུ་ཆས་ཟིན། ཁྱོད་ཀྱིས་ཁོང་ལ་འཕྲིན་ཡིག་ཅིག་ཕྲིས།
ནང་དོན་ངས་ཁྱོད་བཤད།”
ཨེ་ཏུ་ཅའི་ལུས་པོ་ཡང་འགུལ་ཐེངས་གཅིག་བྱས་ཀྱང་། ཁོའི་ཨ་མའི་རྣམ་འགྱུར་
བྲག་རི་བཞིན་བརྟན།
“བཤད་རྒྱུ་མ་མང་། འདི་ནས་སྣག་ཤོག་ཡོད། མར་ཙོག་སྟེ་ཕྲིས།”
ཨེ་ཏུ་ཅས་མགོ་བཀྱགས་ཏེ་མོར་བལྟས་པར། མོའི་མིག་འོད་གྲི་ཆུང་ཞིག་དང་
མཚུངས་པར་སྙིང་གར་བཙུགས་འོང་ཞིང་། སེམས་ཐག་བཅད་པའི་མདངས་ཤིག་མངོན་
ཡོང་། ཁོས་ཉམས་འགྱུར་འདི་ད་བར་དུ་མཐོང་མྱོང་མེད། དེ་འདྲའི་གཟབ་ནན་དང་དལ་
ལྷོད་ལྡན་པ་ཞིག་རེད། ཁོའི་སེམས་ན་སྐྲག་སྣང་སྐྱེས། ཁོ་མར་ཙོག་སྟེ། མགོ་ཅོག་ཙེ་ཐོག་
ཏུ་སྒུར།
ལོ་ཟླ་ཚེས་གྲངས་གོང་དུ་ཕྲིས། མིང་མ་བྲིས་གོང་ཐིག་ཕྲེང་གཅིག་མར་ཕོབས།
རེད། གུས་པར་འོས་པའི་སྐུ་ཞབས་ནན་ལགས། ཡང་ཐིག་ཕྲེང་གཅིག་མར་ཕོབས། ང་
ད་ཅི་ནོངས་འགྱོད་ཀྱིས་གསན་བྱུང་བ་ནི་ཨེ་བྲིས་ཁྱེད་ཉིད་སི་མའོ་ལིན་དང་
བྲལ་སོང་ཟེར། དེ་བས་ངས་འཕྲིན་ཡིག་བྲིས་ནས་མ་གཞིར་ང་རང་ཉིད་དངོས་ཀྱིས་
བཟོད་གསོལ་ཞུ་བསམ་པའི་དོན་དེ་ཁྱོད་ལ་མགྱོགས་པོར་ཕྲིས། ཡིག་གཟུགས་ཡག་
དགོས—ངའི་ཁ་སང་གི་བྱ་སྤྱོད་ལ་བཟོད་སྒོམ་གནང་རོགས། ཨ་མས་ཁྱོད་ལ་ཁ་བརྡ་
བྱས་ཡོད་ཀྱང་སྲིད། ངའི་སྙིང་ནད་གསོ་བའི་སྒང་ཡིན་པས། རང་དབང་དུ་ཡོང་དཀའ།
ངའི་མིག་ནང་དུ་དོན་དག་ཚང་མ་ཛ་དྲག་ཏུ་གྱུར་འགྲོ་བ་དང་། ཅང་མི་འགོར་བར་ཡང་
འགྱོད་པ་སྐྱེས་
ཅོག་ཙེ་སྟེང་ཁ་སྦུབ་ཏུ་འདུག་པ་དགྱེ་སྟེ་ཡར་ལངས་མོད་ཀྱང་། ཁ་ཕྱིར་མི་འཁོར་
བར། ཨུ་ཚུགས་ཀྱི་རང་གཤིས་སླར་ཡང་བསྟན་བྱུང་།
“ངས་འདི་ལྟར་མི་འབྲི། འདི་དོན་དངོས་མ་རེད།”
“ཨེ་ཏུ་ཅ།”
མོའི་སྐད་གདངས་ལ་འཇིགས་ཉེན་གྱིས་ཁེངས།
“འདི་དོན་དངོས་མ་རེད། ངས་འགྱོད་བཤགས་བྱེད་དགོས་པའི་དོན་དག་གང་ཡང་
མ་བསྒྲུབས། ངས་བཟོད་གསོལ་ཞུ་དགོས་པའི་དོན་དག་གཅིག་ཀྱང་མ་ལས། ཁྱོད་ཀྱིས་
སྐྱོབ་རོགས་ཞུ་བའི་སྐབས་སུ་ང་རྒྱུགས་སོང་སྟེ་ཁྱོད་བསྐྱབས་པ་ཙམ་ལས་མ་འདས།”
མོའི་མཆུ་སྒྲོས་སྐྱ་ཐག་ཆོད་པར་གྱུར།
“ངས་སྐྱོབས་རོགས་ཞུས་མྱོང་ངམ། ཁྱོད་འོན་སོང་བ་རེད།”
ད་རེས་ཨེ་ཏུ་ཅ་སྤྲོ་ལངས་པ་རེད། ཧོབ་ཀྱིས་ཡར་ལངས་ཏེ།
“འཆུག་མེད། མདང་དགོང་ཁོས་བར་ཁྱམས་སུ་ཁྱོད་འཛིན་པའི་སྐབས་སུ། ཁྱོད་
ཀྱིས ་ང་ཐོངས་དང་། ང་ཐོངས་ཞེས་འུར་བརྒྱབ་པ་ངས་ཉལ་ཁང་དུ་གསལ་བོར་ཐོས།”
“ཁྱོས་རྫུན་མ་བཤད། ང་ནན་རིམ་པ་དང་མཉམ་དུ་བར་ཁྱམས་ནས་བསྡད་མ་མྱོང་།
ཁོས་ང་རྡོ་སྐས་འགྲམ་དུ་བསྐྱལ་བ་ལས།
འདི་ལྟ་བུའི་སྤོབས་པ་ཆེ་བའི་རྫུན་གཏམ་ལ་ཉན་རྗེས། ཨ་ཏུ་ཅའི་སྙིང་གི་འཕར་ལྡིང་
ཡང་མཚམས་འཇོག་ལ་ཁད་བྱེད་པས། ཁོའི་ཁ་ནང་ལ་སྐད་ཆ་མ་ཡོང་བར། མིག་དག་
གཡོ་བ་མེད་པར་མོར་ཧུར་རེར་བལྟས།
“ ཁྱོད་བར་ཁྱམས་ནས་མེད་དམ། ཁོས་ཁྱོད་མ་བཀག་གམ། ཤེད་
ཤུགས་ཆེན་པོས་ཁྱོད་མ་བཟུང་ངམ།”
མོ་ཧ་ཆ་བརྒྱབ་བྱུང་། དགོད་ཟེར་རམ་ངུ་ཟེར། བརྩེ་དུང་གི་དྲི་ཙམ་ཡང་མེད།
“ཁྱོས་རྨི་ལམ་རྨི་བཞིན་ཡོད།”
བྱིས་པས་བསྲོན་མ་ཐུབ་པ་རེད། ཁོས་གསལ་བོར་རྟོགས་པ་ནི། མི་རྒན་གྱིས་རྫུན་
གཏམ་བཤད་ན། ནམ་ཡང་འཛེམ་བག་མེད་པར་རྐྱེན་ཆུང་ཆུང་ཞིག་ལ་ཁ་གཡོར་བ་དང་།
རྫུན་གཏམ་དེ་དག་ཧྲག་བར་ཞིག་ནས་འཛུལ་འགྲོ—གཡོ་སྒྱུ་དང་ཟོལ་བཅོས། གདོན་
འདྲེ་ལྕེ་གཉིས་མའི་གཏམ་ཁོ་ནར་ཟད། ཡིན་ཀྱང་ངོ་ཚ་ཁྲེལ་མེད་དང་། བལྟས་བལྟས་རིག་
རིག་ལ་རྫུན་ལབ་ནས་ཁས་མི་ལེན་པ་དེས། ཁོ་སྨྱོ་རུ་བཅུག
“དེ་ལྟར་བཤད་ན་ངའི་གདོང་གི་རྨ་ཁ་འདི་ཡང་རྨི་ལམ་ཨེ་རེད།”
“ ཁྱོད་མི་སུ་ལ་འཐབ་པ་སུས་ཤེས་སམ། ཡིན་ཀྱང་ངས་ཁྱོད་ལ་དོན་འདི་རྩོད་དོན
མེད། ཁྱོད་མར་ཙོག་སྟེ། མུ་མཐུད་དུ་ཕྲིས།”
མོའི་ངོ་མདངས་སྐྱ་བོར་གྱུར། ཆེས་མཐའ་མཇུག་གི་ཐབས་སྤྱད་དེ་རྩོད་པ་འདི་ལ
གཡོལ་འདོད།
ཡིན་ན་ཡང་། ཨེ་ཏུ་ཅའི་སེམས་སུ། དངོས་པོ་རྩ་ཆེན་ཞིག་ཤོར་སྣང་སྐྱེས། ཆེས་
མཐའ་མཇུག་གི་རེ་བ་ཉག་གཅིག་དེ་རྨེག་མེད་དུ་བཏང་། ཁོའི་ཨ་མས་གནས་ཚུལ་
དངོས་ལ་འཛེམ་བག་མེད་པར་རྡོག་བརྫིས་བཏང་བ་དེ། འབར་བཞིན་པའི་མེ་ལྕེ་ཆུང་
ཆུང་ཞིག་རྐང་བས་བཅིལ་པ་དང་མཚུངས། དངོས་གནས་གོ་བ་ལོན་དཀའ་བ་རེད་ཅེས་
དྲན། ཁོའི་སེམས་འཁྱག་སོང་བ་ལོས་ཡིན། གཤིས་གྱོང་དང་ཁོག་བཙོག རང་ཚོད་མི་
ཟིན་པ་ཞིག་ཏུ་གྱུར།
“དེ་ལྟར་བཤད་ན། ངས་རྨི་ལམ་རྨིས་པ་ཨེ་རེད། བར་ཁྱམས་ནང་གི་དོན་དག་དང་
རྨ་ཁ་གང་ནས་ཡོང་ངམ། ཁྱོད་གཉིས་ཀ་ཁ་སང་དགོང་མོར་ཟླ་འོད་འོག་འཆམ་འཆམ་དུ་
སོང་བ་དང་། ཁྱོད་རི་འདབས་ཀྱི་ལམ་མདོ་དེར་འཐེན་ནས་འགྲོ་བ་འདི་ཚང་མ་རྨི་ལམ་
ཡིན་སོང་བ་ཨེ་རེད། ཁྱོད་ཀྱིས་ང་བྱིས་པ་ཆུང་ཆུང་ཞིག་དང་འདྲ་བར་ཁང་བའི་ནང་
འགོག་ཐུབ་པར་འདོད་དམ། མིན། ང་ཁྱོད་ཚོས་དྲན་པ་ལྟ་བུའི་བླུན་པོ་ཞིག་མིན། དོན་དེ་
ཚང་མ་ངས་ཤེས་ཡོད། ”
ཁོས་འཛེམ་བག་མེད་པར་མོའི་གདོང་ལ་ཧུར་རེར་བལྟས་པས། མོར་རང་གི་བུར་ལྟ་
བའི་སྤོབས་པ་ཞུམ་པར་གྱུར་ཅིང་། སྡང་སེམས་ཀྱིས་ངོ་གདོང་གཅུས་འདུག་པ་དེར་བལྟ་
མི་འདོད། དེའི་རྐྱེན་གྱིས་མོ་གཏིང་ནས་ཁྲོས་ཏེ།
“ཕྲིས་ཡ། ཁྱོས་མི་འབྲི་ན་”
“མ་བྲིས་ན་ཅི་བྱེད་” ཁོའི་སྐད་གདངས་རྣར་གཟན་པ་དང་། འཛེམ་བག་
མེད་པར་སྒྲོབ་ཉམས་ཤིག་སྟོན།
“མི་འབྲི་ན་ངས་ཁྱོད་ལ་གཅར་རྡུང་བྱེད། བྱིས་པར་གཅར་བ་བཞིན།”
སྐབས་དེར་མོའི་ལག་པས་ཁོའི་ངོ་ལ་གཞུས་སོང་། ཨེ་ཏུ་ཅ་ཡིས་ཀི་ཧུ་བཏབ་པ་དང་།
ཆུར་ནུབ་ལ་ཉེ་བའི་མི་ཞིག་དང་མཚུངས། ཁོས་ལག་ཟུང་གིས་ལུས་པོའི་ཉེ་སར་ཤེད་ཀྱིས་
བརྒྱབ། རྣ་ལམ་དུ་ཝང་ཝང་གི་སྒྲ་གྲགས། མིག་མདུན་དུ་འོད་དམར་ཞིག་ལམ་སེ་སོང་།
ཁོས་དམིགས་ཡུལ་མེད་པར་ཁུ་ཚུར་གཡུགས། ཁོའི་ཚོར་སྣང་ལ་དངོས་པོ་འབོལ་པོ་ཞིག་
ལ་གཞུས་སོང་བ་དང་། ཕལ་ཆེར་ངོ་གདོང་ཡིན་པ་འདྲ། ཁོས་ངུ་སྐད་རྣར་ཟུག་པ་ཞིག་
གསན་བྱུང་།
ངུ་སྐད་འདིས་ཁོའི་རྣམ་རིག་གསལ་དུ་བཅུག་པ་དང་། ཁོས་ཧར་གྱིས་རང་ཉིད་
མཐོང་། མི་རྣམས་ཀྱིས་ཐོས་ན་སྐྲག་སྣང་སྐྱེས་པའི་དོན་དག་བསྒྲུབས་སོང་། ཁོས་རང་གི་
ཨ་མར་གཅར་རྡུང་བྱས་པ་དང་། དངངས་སྐྲག་ཆེན་པོས་ངོ་ཚ་ཞིང་འཇིགས་ཡེར་བའི་
ཚོར་བ་ཞིག་སྐྱེས། ཁོ་འཕྲལ་མྱུར་གྱིས་གནས་འདི་དང་ཁ་འབྲལ་དགོས། ས་དོང་ནང་དུ་
མི་འཛུལ་ཐབས་མེད་རེད། མིག་འོད་དེ་དག་མི་མཐོང་བ་བྱེད་དགོས། ཁོ་མཆོང་ཐེངས་
གཅིག་གིས་སྒོ་ཕྱིར་བུད། མགྱོགས་མྱུར་གྱིས་སྐས་རྐང་ལས་བབས། ཁང་བ་བརྒྱུད་དེ་རྒྱ་
སྲང་དུ་བརྒྱུགས། རེམ། རེམ། རྒྱབ་ཕྱོགས་ནས་ཁྱི་སྨྱོན་སྐོར་ཞིག་གིས་བདས་ཡོང་གི་ཡོད།
རིམ་གྱིས་རྟོགས་སད་ཐོབ་པ།
ཁོ་བརྒྱུགས་ནས་རི་འདབས་ཀྱི་ལམ་ཁར་ཐོན་པར། ད་གཟོད་གོམ་པ་སྤོ་མཚམས་
བཞག་ཅིང་། ཁོའི་ལུས་པོ་རང་དབང་མེད་པར་སྡོང་བོ་ཞིག་ཏུ་མི་འཁེན་ཐབས་མེད་བྱུང་།
ཁོའི་རྐང་ལག་བཞི་བོ་འཇིགས་སྐྲག་དང་སྤྲོ་ཐུང་གིས་འདར་བཞིན་ཡོད། བྲང་ཁོག་བསྟུད་
མར་ལངས་འཇགས་ཀྱིས། དབུགས་ཧལ་ཧལ་དུ་གློ་སྦུག་གཅོད་ལ་ཁད་བྱེད། རང་ཉིད་
ཀྱིས་བཟོས་པའི་སྐྲག་སྣང་ཁོའི་ཕྱི་རྗེས་སུ་རླུང་འཚུབ་བཞིན་རྒྱུག་ཡོང་སྟེ། ད་ལྟ་ཁོའི་
མཇིང་བ་ནས་བཙིར་པ་དང་ཁྱད་ཅི་མཆིས། ལུས་ཡོངས་རྫོགས་ཚ་བརྒྱབ་པ་ལྟར་གཡོ་
འཁྱོམ་བྱེད། ཁོས་ད་ལྟ་ཅི་ཞིག་བསྒྲུབ་དགོས་སམ། ཡང་ན་ཕྱོགས་གང་ཞིག་ཏུ་འབྲོ་དགོས་
སམ། རྒྱུ་མཚན་ནི་གནས་འདིའི་ཉེ་འཁོར་གྱི་ནགས་ཚལ་ནས། ཁོ་སྡོད་སའི་ཁང་བར་
སྐར་མ་བཅོ་ལྔའི་ལམ་ཐག་ལས་མེད། ཁོ་ལ་གཞན་པས་གཡུགས་བསྐྱུར་བྱས་པའི་ཚོར་
སྣང་སྐྱེས། གྲོགས་མེད་ཁེར་རྐྱང་དུ་ལུས་པ་ནས་བཟུང་ཡོད་ཚད་ལ་འགྱུར་ལྡོག་བྱུང་སོང་།
ཐམས་ཅད་སྙིང་ལ་གཟན་ཞིང་དགྲར་ལངས་པ་ཞིག་རེད། ཁ་སང་ད་དུང་སྤུན་ཟླའི་ཚུལ་
དུ་ཁོའི་ཉེ་འཁོར་དུ་འུར་སྒྲ་སྒྲོག་པའི་ཤིང་སྡོང་དག་ཀྱང་། དེ་རིང་ཁུ་སིམ་མེར་ཕྱོགས་
གཅིག་ཏུ་རུབ་ཅིང་བཙན་དྲག་གི་རྣམ་འགྱུར་ཞིག་སྟོན། ཁོས་ནགས་ཚལ་འདི་རུ་ཆ་
མེད་རྒྱུས་མེད་ཅི་ཙམ་ཞིག་གི་གདོང་བསུ་དགོས་པ་སུས་ཤེས། མགོན་མེད་སྐྱབས་མེད་
དུ་ཡངས་ཤིང་རྒྱ་ཆེ་བའི་ནགས་ཚལ་འདིར་སྡོད་དགོས་པས། ཁོ་མགོ་འཐོམ་ཞིང་མིག་
འཁྲུལ་བར་བྱས། མིན། མིག་མདུན་གྱི་གནས་ཚུལ་དང་དཀའ་ཁག་ཁོ་གཅིག་པུས་ཐེག་
དཀའ་བ་རེད། ཡིན་ན་ཡང་བྲོས་ནས་གང་ལ་འགྲོའམ། ཨ་ཕ་དྲན་ན་སྙིང་ནས་འདར། ཨ་
ཕ་སྤྲོ་ཁ་ཚ་ཞིང་། ཉེ་སར་བཏུད་དཀའ། ད་དུང་འཕྲལ་མྱུར་གྱིས་ཁོ་ཕྱིར་བསྐྱལ་ཡོང་སྲིད།
ཁོ་རྒྱུས་མེད་ཀྱི་ཡུལ་དུ་འགྲོ་དགོས་རུང་རྦད་དེ་ཕྱིར་ཡོང་འདོད་མེད། ཁོའི་བསམ་པར།
གལ་ཏེ་ཡང་བསྐྱར་ཨ་མར་འཕྲད་ན། དེ་སྔ་ཁུ་ཚུར་གྱིས་གཞུས་པའི་སྣང་ཚུལ་དེ་མི་དྲན་
པ་ནི་ནམ་ཡང་དཔེ་མི་སྲིད་པ་ཞིག་རེད་སྙམ།
དུས་དེར་ཁོས་ཧོབ་ཀྱིས་རང་གི་རྨོ་མོ་ཡིད་ལ་དྲན་བྱུང་། བྱམས་སྙིང་རྗེ་ལྡན་པའི་ཨ་ཡེ་
འདིས། རང་ཉིད་ཆུང་དུས་ནས་གཅེས་ཕྲུག་གི་འདུ་ཤེས་བཟུང་ནས་བསྐྱངས་པ་ཡིན། ཁོ་ལ་
ཁྱིམ་མིས་གཤེ་གཤེ་དང་ཉེས་རྡུང་བྱེད་པ་ཅི་བྱུང་ཡང་ཨ་ཡེས་འགེབས་སྲུང་བྱེད་པ་རེད། ཁོ་
པཱ་ཏུན་དུ་སོང་ནས། ཕ་མ་གཉིས་ཀྱི་ཁོང་ཁྲོ་ཞི་རག་བར་རྨོ་མོའི་ཁྱིམ་དུ་སྦེད་རྒྱུ་ཡིད་ལ་ཤར།
ཁོས་དེ་རུ་ཕ་མ་གཉིས་ལ་འཕྲིན་ཡིག་བྲིས་ནས། ཁོང་གཉིས་ཀྱིས་གུ་ཡངས་འཐོབ་པར་
བརྩོན་ལེན་བྱས་ཆོག དུས་སྐད་ཅིག་མ་དེར། རང་ཉིད་ཁེར་རྐྱང་དུ་མི་ཡུལ་འདིར་ཉམས་
མྱོང་གིས་དབེན་པའི་ལག་པ་གཉིས་ལ་བརྟེན་ཙམ་གྱིས་འཚོ་གནས་བྱེད་པ་དང་། འདི་
འདྲའི་ཡ་ང་བའི་གནས་སུ་ལྟུང་ཞིང་། རང་ཉིད་ཀྱི་ང་རྒྱལ་ལ་དམོད་པ་བོར། བླུན་རྟགས་ཚ་
བའི་ང་རྒྱལ་འདི། མི་ཆ་མེད་ཅིག་གི་རྫུན་གཏམ་ལས་ཁོའི་སེམས་ནང་འདི་ལྟ་བུའི་ང་རྒྱལ་
སྐྱེས་མགོ་བརྩམས་སོང་། ཁོས་ད་ལྟ་ཅི་ཡང་མི་བསམ། སླར་ཡང་སྔོན་ཆད་ཀྱི་བྱིས་པ་བྱེད་
འདོད་དེ། ཚིག་བརྩི་ཞིང་གསན་ཚུགས་པ། ཞི་ཞིང་དུལ་བ་ཁེངས་དྲེགས་ཀྱི་དྲི་མ་ཙམ་མེད་
པ། ཁོས་ད་ལྟ་རང་ཆེ་རང་རློམ་ནི་ཅི་འདྲའི་དགོད་བྲོ་བའི་གླེན་རྟགས་ཤིག་ཡིན་པ་ཚོར།
ཡིན་ན་ཡང་པཱ་ཏུན་ལ་ཇི་ལྟར་བསླེབ་དགོས་སམ། ཆུ་ཚོད་འགའ་ཤས་ཀྱི་ལམ་ཐག་
ཇི་ལྟར་བརྒལ་ལམ། ཁོས་རྟབ་རྟབ་པོར་ནམ་རྒྱུན་ལུས་སུ་ཉར་བའི་གོ་ཁུག་ཆུང་ངུ་དེ་
བླངས་པར། དཀོན་མཆོག་མཁྱེན། ཁུག་མའི་ནང་ཁི་ལཱང་དོང་ཙེ་ཉི་ཤུ་ད་དུང་གསེར་འོད་
ཆེམ་ཆེམ་འཕྲོ་བཞིན་འདུག འདི་ནི་ཁོ་ལ་འཐོབ་པའི་སྐྱེས་དཀར་གྱི་ལེགས་སྐྱེས་ཡིན།
ཁོས་སེར་སྣ་བྱས་ཏེ་བཀོལ་མ་ཐུབ་པར་ལུས་པ་ཡིན། ཡིན་ནའང་ཕལ་ཆེར་ཉིན་རྒྱུན་
དངུལ་སྒོར་དེ་ཡོད་མེད་ལ་བལྟ་བ་དང་། དངུལ་སྒོར་མཐོང་ཚེ་སྤྲོ་བས་ཁེངས་ཤིང་རང་
ཉིད་འབྱོར་ལྡན་ཞིག་ཏུ་བསམ་པ་དང་། ཕྱིར་བཏོན་ནས་ལག་ཕྱིས་ཆུང་ཆུང་ཞིག་གིས་
ཕྱིས་ནས་འོད་ལམ་ལམ་བྱེད་དུ་འཇུག ཡིན་ན་ཡང་། གློ་བུར་དུ་ཁོའི་བསམ་པར་། སྒོར་
མོ་འདིས་ལམ་རིན་འདང་ངམ་ཞེས་དྲན་ནས་སེམས་འཇིགས་ཡེ་རེར་སོང་།
ཁོ་མི་ཚེ་འདིར་མེ་འཁོར་ལ་རྒྱུན་དུ་བསྡད་ནའང་། ད་བར་དུ་མེ་འཁོར་ལ་བསྡད་ན་
དངུལ་སྒོར་སྤྲོད་དགོས་པ་དང་། དངུལ་སྒོར་ག་ཙམ་སྤྲོད་དགོས་པར་ཁ་ཡ་བྱས་མྱོང་མེད་
དེ། ཁི་ལཱང་གཅིག་ཡིན་ནམ། ཡང་ན་ཁི་ལཱང་བརྒྱ་ཐམ་པ་ཡིན་གང་ཡང་མི་ཤེས། ཁོས་
ཐོག་དང་པོར་རང་ཉིད་ཀྱིས་འཚོ་བའི་ཁྲོད་ཀྱི་དོན་དག་མང་པོ་ཞིག་ལ་བསམ་བློ་བཏང་
མྱོང་མེད་པ་དེ་ཚོར་སོང་། ཁོས་རང་གི་ཉེ་འཁོར་གྱི་དངོས་པོ་ཐམས་ཅད་ལ་ལག་པས་
རེག་སྟེ། བེད་སྤྱོད་བྱས་མྱོང་ཡང་། རྒྱུ་མཚན་ཅི་ཡིན་མི་ཤེས། དེ་དག་ལ་རང་རང་གི་རིན་
ཐང་དང་དམིགས་བསལ་གྱི་གོ་གནས་ཤིག་ཡོད། ཆུ་ཚོད་གཅིག་ཙམ་གྱི་སྔོན་ལ། ཁོས་ད་
དུང་རང་གིས་མི་ཤེས་པ་དང་མི་རྟོགས་པ་ཞིག་མེད་པར་རློམ་ནའང་། ད་ལྟ་ཁོ་རང་སྣང་
མེད་སྒོས་གསང་བ་ཁྲི་ཕྲག་མང་པོའི་ཉེ་འགྲམ་བརྒྱུད་ནས་འགྲོ་བ་ཚོར་ཞིང་། ཁོའི་ཉམ་
ཆུང་བའི་བློ་གྲོས་དེ་མི་ཚེའི་སྐས་རིམ་དང་པོར་འཛེག་དུས་འགྱེལ་སོང་བས། སེམས་སུ་
ཁ་སྐྱེངས་པའི་སྣང་བ་ཞིག་ཤར། ཁོའི་ཐེ་ཚོམ་གྱི་སྒྲོག་ཏུ་ཚུད་པའི་གོམ་སྟབས་ཇེ་ཆུང་དུ་
སོང་བཞིན། རི་འདབས་ཀྱི་རླངས་འཁོར་ས་ཚིགས་ལ་ཐོན་བྱུང་། ཁོས་སྔོན་ཆད་ཐེངས་
གང་མང་ལ་ད་ཐེངས་ཕྱི་རུ་འབྲོ་ཐུབ་རྒྱུ་དང་། རྒྱལ་ཁམས་མྱུལ་རྒྱུ་དང་། གོང་མ་དང་རྒྱལ་
པོ། དམག་མི། སྙན་ངག་པ་སོགས་གང་རུང་ཞིག་བྱེད་ཐུབ་པའི་རེ་བ་བཅངས་མྱོང་། ད་
ལྟ་ཁོས་སོམ་ཉིའི་ངང་དཀར་གསལ་གྱི་ཁང་མིག་དེར་ལྟ་བཞིན་སེམས་སུ། ཁི་ལཱང་ཉི་ཤུ་
འདིས་རང་ཉིད་མེ་འཁོར་ལ་བསྡད་དེ་རྨོ་མོ་ཡོད་སར་བསླེབ་ཐུབ་མིན་ལ་བསམ་བློ་གཏོང་
གི་ཡོད། ལྕགས་ལམ་སྟེང་གློག་འོད་ཆེམ་ཆེམ་འཕྲོ་བཞིན་རྒྱང་རིང་ལ་འཐེན། མེ་འཁོར་
ས་ཚིགས་སུ་མི་གཅིག་ཀྱང་མེད་པས་སྐྱ་ཤག་གེར་སྣང་། ཨེ་ཏུ་ཅ་གཞའ་མ་སྐུང་གིས་པ་
སེ་ཉོ་སར་སོང་ནས། སྐད་དམའ་མོས “པཱ་ཏུན་ལ་འགྲོ་བའི་པ་སེ་གཅིག་ལ་སྒོར་ག་ཚོད་
ཡིན” ཞེས་དྲིས་པ་ན། སྨུག་འཐིབས་པའི་ཁང་བ་ཆུང་ཆུང་དེ་ལས། མི་ཞིག་གི་གདོང་ལ་
ཡ་མཚན་གྱི་ཉམས་ཤིག་ཤར་བཞིན་ཕྱི་རུ་བལྟས་བྱུང་། ཤེལ་མིག་ཕག་གི་མིག་ཟུང་གིས་
ཐེ་ཚོམ་གྱི་དྲ་བར་ཚུད་པའི་བྱིས་པར་འཛུམ་ཞིག་སྟོན་བཞིན།
“པ་སེ་གཅིག་ཁ་ཚང་ཟེར་བ་ཡིན་ནམ” ཞེས་དྲིས་པར།
“ཡིན་ལགས།” ཨེ་ཏུ་ཅ་ཡིས་ཐན་ཐུན་ངང་ལན་བཏབ། དེ་སྔའི་ང་རྒྱལ་གྱི་ཤུལ་
ཙམ་ཡང་མེད། ཁོས་སེམས་ཁུར་བྱེད་ས་ནི་པ་སེའི་རིན་གོང་མཐོན་པོ་ཡིན་མིན་དེ་རེད།
“ཁི་ལཱང་དྲུག་རེད།”
ཨེ་ཏུ་ཅའི་སེམས་ཀྱི་ཁུར་བོ་ཞིག་མར་ཕབ་སོང་། དེ་མུར་གཅེས་སུ་འོས་པའི་དོང་
ཙེ་ནང་ལ་བྱིན། དོང་ཙེ་ལྷག་མ་ཏིང་སྒྲ་དང་བཅས་ཁོ་ལ་ཕྱིར་སློག་པར། ཨེ་ཏུ་ཅ་དེ་མ་
ཐག་སྨྲ་མི་ཤེས་པའི་འབྱོར་ལྡན་ཞིག་ཡིན་པའི་ལྟར་སྣང་སྐྱེས། ཁོས་པ་སེ་ལག་ཏུ་ཐོགས་
ཏེ། ཁོ་ལ་རང་དབང་ཐོབ་པ་བདེན་དཔང་བྱས། ཁོའི་ཁུག་མའི་ནང་དུ་དོང་ཙེ་དེ་དག་གིས་
གདངས་ལྕི་བའི་རོལ་དབྱངས་ཤིག་དཀྲོལ་སོང་།
མེ་འཁོར་གྱི་དུས་ཚོད་རེའུ་མིག་གིས་ཁོ་ལ་མེ་འཁོར་ད་དུང་སྐར་མ་ཉི་ཤུ་འགོར་ན་
མ་གཏོགས་ས་ཚུགས་སུ་མི་ཐོན་པ་བསྟན། ཨེ་ཏུ་ཅ་གྲུ་ཟུར་ཞིག་ཏུ་སྦས་བསྡད། མི་འགའ་
ཞིག་སྡིངས་ཆའི་ཐོག་ལངས་ནས་ཁོམ་འདུག ཡིན་ན་ཡང་། བློ་བདེ་ཐབས་བྲལ་བའི་བྱིས་
པ་འདིའི་སྣང་ཚོར་དུ་ཁོང་ཚོའི་མིག་ཡོངས་རྫོགས་ཁོ་ལ་ཅེར་འདུག་པའི་སྣང་བ་བྱུང་།
བྱིས་པ་ཆུང་ཆུང་འདི་འདྲ་ཞིག་འགྲོ་རོགས་མེད་པར་མེ་འཁོར་ལ་བསྡད་པར་ཚང་མ་
ཧ་ལས་ཤིང་། བཙོན་བྱོལ་དང་ནག་ཉེས་མ་ལུས་ཁོའི་ཐོད་པར་བརྐོས་ཡོད་པ་ལྟར་བྱེད།
མཐར་རྒྱང་རིང་ནས་མེ་འཁོར་གྱིས་དུང་བརྡ་དང་པོ་དེ་བསྒྲགས་ཡོང་བ་དང་། དེ་མུར་ས་
ཚིགས་སུ་ཞུགས། ཁོས་དབུགས་རིང་ཞིག་ཕྱུང་། མེ་འཁོར་འདིས་ཁོ་རང་ཁྱོན་ཡངས་པའི་
འཇིག་རྟེན་ཞིག་ཏུ་དྲུད་འགྲོ། མེ་འཁོར་དུ་འགོས་སྐབས་ཁོས་ད་གཟོད་ལག་གི་པ་སེ་ནི་
རིམ་པ་གསུམ་པའི་འཁོར་སྒྲོམ་གྱི་འདུག་གནས་ཤིག་ཡིན་པ་ཤེས། སྔོན་ཆད་ཁོ་ཕྱི་རུ་འགྲོ་
དུས་རྟག་པར་འཁོར་སྒྲོམ་ཡག་ཤོས་ལ་བསྡད་པ་ཡིན་པས། ཁོས་ཡང་བསྐྱར་འདིར་ཡོད་
པའི་བྱ་དངོས་གང་ཞིག་ལ་འགྱུར་ལྡོག་བྱུང་ཡོད་པ་ཚོར་མོད། བར་ཁྱད་འགའ་རེ་སྣང་
མེད་དུ་བཞག ཁོའི་ཉེ་འཁོར་གྱི་འགྲུལ་བ་ནི་སྔོན་ཆད་དང་མི་འདྲ་བར་ལག་པ་ཆེ་ཞིང་
སྐད་སྦོམ་པ། ལག་ཏུ་ལྕགས་ཁེམ་དང་འཇོར་སོགས་བཟུང་པའི་དབྱི་ཐ་ལིའི་བཟོ་བ་འགའ་
ཡིན་ལ། ཁོའི་ཁ་གཏད་དུ་སྡོད་ཅིང་། གཟི་མདངས་མེད་ལ་ཡི་མུག་པའི་ངང་མདུན་
ཕྱོགས་སུ་བལྟ། དེ་ཚོས་ལམ་འགྲམ་དུ་ལས་ཀ་ལྕི་མོ་ལས་པ་འདྲ་སྟེ། ཐང་ཧ་ཅང་ཆད་པའི་
མི་འགའ། ལུས་པོ་འབག་བཙོག་གི་ཤིང་སྡོང་ལ་བསྙེས་པ་དང་། ཁ་ཆེར་གདངས་ནས།
མདུན་དུ་རྒྱུག་པའི་མེ་འཁོར་ནང་གཉིད་འདུག ཨེ་ཏུ་ཅའི་སེམས་སུ་ཁོང་ཚོའི་ལས་ཀ་
བྱེད་པ་ཡོང་སྒོ་འཚོལ་ཕྱིར་ཡིན་མོད། འོན་ཀྱང་འདང་མི་ཕོག་པ་ཞིག་ནི་ཡོང་སྒོ་ག་ཚོད་
བཙལ་ཐུབ་པ་དེ་རེད། ཁོའི་སེམས་སུ་ཡང་། སྒོར་མོ་ནི་ནམ་ནམ་ཞར་ཞར་རྟག་པའི་ངོ་བོ་
ཅན་མིན་པར། ངེས་པར་དུ་བྱ་ཐབས་ཤིག་ལ་བརྟེན་ནས་བཙལ་དགོས་པར་འདོད། ཁོས་
ཐོག་དང་པོར་ཁོ་རང་ཤེས་མེད་ཚོར་མེད་ངང་བདེ་བདེ་སྐྱིད་སྐྱིད་ཀྱི་འཚོ་བའི་ཁོར་ཡུག་
ཅིག་ལ་གོམས་ཟིན་པའི་འདུ་ཤེས་སྐྱེས། འོན་ཏེ་ཁོ་འཚོ་བའི་ཉེ་འཁོར་དུ། མཐོང་མ་མྱོང་
ཞིང་གཏིང་མི་དཔོག་པའི་གཅོང་རོང་ཡོད། ཁོས་གློ་བུར་དུ་མི་ཚེ་འདིར་ལས་འགན་དང་
འགན་ནུས་གང་མང་ཞིག་ཡོད་པ་རྟོགས། ཁོའི་འཚོ་བའི་ཕྱོགས་བཞིར་གསང་རྒྱས་བཀབ་
པ་ལྟར། ཐག་ཧ་ཅང་ཉེ་ལ། ལག་པས་ཟིན་ཚད་ལ་མཉམ་འཇོག་བྱས་མྱོང་མེད། གཅིག་
པུས་བསྐྱལ་བའི་དུས་ཚོད་གཅིག་རིང་འདིར་ཁོས་གནས་ལུགས་མང་པོ་རྟོགས་སོང་། གུ་
དོག་པའི་འཁོར་སྒྲོམ་འདིའི་ནང་། སྒེའུ་ཁུང་ལས་རྒྱང་རིང་གི་ཡུལ་དངོས་མང་པོ་མཐོང་།
འཇིགས་སྣང་བན་བུན་ཁྲོད་རིམ་གྱིས་ཐོན་པའི་དྲན་ཤེས་དེ་ནི། བདེ་སྐྱིད་ཅིག་མིན་པར་
མི་ཚེའི་རོལ་སྟངས་སྣ་ཚོགས་ཀྱི་དངན་པ་ཞིག་ཡིན། ཁོ་འཇིགས་སྣང་གིས་བྲོས་པ་ཡིན་
མོད། འོན་ཀྱང་ཁོས་དུས་རྟག་ཏུ་འདི་ནི་ཐོག་དང་པོའི་རང་ཚུགས་ཀྱི་བྱ་འགུལ་ཞིག་དང་།
རང་ཚུགས་ཀྱིས་ཁོས་ད་བར་དུ་སྣང་མེད་བཞག་པའི་འཚོ་བ་དངོས་ཁྲོད་བརྒྱུད་པའི་མྱོང་
བ་ཞིག་ཡིན་སྙམ། ཡར་སྔོན། འཇིག་རྟེན་འདི་ཁོ་ལ་མཚོན་ན་ལྐོག་གྱུར་ཞིག་ཡིན། དེང་
འདིར། ཁོས་རང་ཉིད་ཐོག་དང་པོའམ་ཡང་ན་ཕ་མ་གཉིས་ལ་མཚོན་ན་གསང་བ་ཡིན་
ཀྱང་སྲིད། ཁོས་ལྟ་སྟངས་བརྗེས་ནས་སྒེའུ་ཁུང་ཕྱི་རོལ་ཏུ་བལྟས་པར། ཧ་ལམ་ཐེངས་དང་
པོར་དངོས་ཡོད་ཁྲོད་ཀྱི་ཡོད་ཚད་མཐོང་བྱུང་། སྣང་ཚོར་ཞིག་ལ་འཇིག་རྟེན་སྟེང་གི་བྱ་
དངོས་ཡོད་དོ་ཅོག་གིས་སང་ཡོལ་རིམ་པ་གཅིག་བཤུས་པ་དང་མཚུངས་པར། ཁོ་ལ་དེ་
ཚོའི་ནང་གི་དམིགས་བྱ་དང་བྱེད་སྒོའི་གསང་བ་རེ་རེ་བཞིན་ཤེས་སུ་བཅུག ལམ་འགྲམ་
གྱི་ཁང་བ་དག་རླུང་གིས་སྤུར་བ་བཞིན་རྒྱབ་ཕྱོགས་སུ་རྒྱུགས། ཁོས་རང་དབང་མེད་པར་
ཁང་བའི་ནང་སྡོད་པའི་མི་དེ་དག་བསམ་བྱུང་། ཁོ་ཚོ་འབྱོར་ལྡན་ཡིན་ནམ་འབྱོར་མེད་
ཡིན། བདེ་སྐྱིད་ཡིན་ནམ་སྡུག་བསྔལ་ཡིན། ཁོ་ཚོ་ཡང་ཁོ་དང་མཚུངས་པར་མཐའ་དག་
རྟོགས་འདོད་ཡོད་དམ། གནས་དེ་ནའང་བྱིས་པ་ཡོད་ཀྱང་སྲིད། དེ་རྣམས་ཀྱང་ཁོ་དང་འདྲ་
བར་གནམ་འོག་གི་བྱ་དངོས་ཡོངས་ལ་རྩེད་མོ་རྩེ་གྱིན་ཡོད་ནའང་ཐང་། རླུང་གིས་བསྐྱོད་
པའི་དར་ཆ་ཡར་སྒྲེང་བའི་ལྕགས་ལམ་འགྲམ་གྱི་ལྟ་སྲུང་བ་དེ་དག་ཁོར་མཚོན་ན་ཐེངས་
དང་པོར་སྐུད་པ་ཆད་པའི་ཤིང་གི་འདྲ་གཟུགས་ལྟར་གང་བྱུང་དུ་གཡུགས་བཞག་པ་མིན་
པར། དེ་ནི་ཁོ་ཚོའི་མི་ཚེ་ཡིན་པ་དང་། མི་ཚེ་ལ་བགྱིད་པའི་དམར་འཛིང་ཡིན། མེ་འཁོར་
ཇེ་མགྱོགས་ནས་ཇེ་མགྱོགས་ཡིན། རི་ཚོགས་དང་བར་ཐག་ཇེ་རིང་དུ་སོང་། ད་ནི་མེ་
འཁོར་རི་འདབས་སྐོར་བའི་ཁུང་ནང་དུ་འཛུལ། རི་ཚོགས་ཇེ་ཉུང་དུ་སོང་སྟེ། མཐར་བདེ་
ཐང་ལ་སླེབས་པ་རེད། ཁོས་ཡང་ཐེངས་གཅིག་ལ་ཁ་ཕྱིར་འཁོར་ཏེ་རྒྱང་ལྟ་བྱས། མུ་འབྲེལ་
རི་རྒྱུད་སྨུག་པ་རབ་རིབ་ཁྲོད་རྒྱང་དུ་བཞུད་པ་དང་། རི་ཚོགས་ནི་སྨུག་པ་ལང་ལོང་འཕྱུར་
བའི་གནམ་མཐའ་ནས་ཡལ་ཞིང་། དེ་དང་བསྡོབས་ནས་ཁོའི་བྱིས་དུས་ཀྱང་གནས་དེ་
ནས་ཡལ་བཞིན་པའི་སྣང་བ་བྱུང་བར་གྱུར་རོ། །
མགོ་འཐོམ་པའི་ས་སྲོད།
མེ་འཁོར་པྰ་ཏུན་ནས་བསྡད་པ་དང་། ཨེ་ཏུ་ཅ་ཁེར་རྐྱང་དུ་གློག་སྒྲོན་ཡོངས་རྫོགས་
བཀར་བའི་སྡིངས་ཆའི་སྟེང་ལངས་འདུག་པ་དང་། བརྡ་གཏོང་གློག་སྒྲོན་དམར་པོ་དང་
ལྗང་ཁུ་རྒྱང་རིང་ལ་འཕྲོས། དུས་དེར་ཁ་དོག་སྣ་ལྔས་མཛེས་པའི་ཡུལ་ལྗོངས་ཤིག་མིག་
ལམ་དུ་བཀྲམས། ཁོའི་སེམས་སུ་རིམ་གྱིས་རུབ་འོང་བའི་ས་སྲོད་ལ་འཇིགས་སྣང་ཞིག་
སྐྱེས། ཉིན་དཀར་ཁོའི་སེམས་སུ་བདེ་འཇགས་ཡིན་ཏེ། མཐའ་འཁོར་ཚང་མ་མིས་བཀང་
བས། ངལ་གསོ་བྱས་ཆོག རྐུབ་སྟེགས་རིང་བོ་དེའི་སྟེང་དང་། ཚོང་ཁང་ཆུང་ཆུང་དེ་དག་
ནང་གཡེང་ནའང་ཆོག ཡིན་ན་ཡང་། མཚན་མོར་སླེབས་ཚེ་མི་ཚང་མ་ཕྱིར་ཡུལ་དུ་
ལོག་འགྲོ་བ་དང་། ཁོ་ཚོ་རེ་རེར་ཉལ་ས་རེ་ཡོད་པ་དང་། ལྷིང་འཇགས་ངང་མཚན་མོ་ཕར་
བསྐྱལ་ཆོག དེ་ལས་ལྡོག་སྟེ་ཁོ་རང་གིས་སྐྱོན་ཆ་ལས་སོང་བས། ཁེར་རྐྱང་དུ་ས་ཆ་མེད་
འདིར་གང་སར་མྱུལ་བ་ལས་ཐབས་གཞན་ཅི་མཆིས། ཁོས་དཀའ་ཁག་འདི་བཟོད་བསྲན་
བྱེད་ཐུབ་བམ། ལམ་སང་མགོ་ཐོག་ཏུ་ཁང་བ་ཞིག་ཡོད་པར་སྨོན་ཞིང་། སྟོང་ཞིང་རྒྱུས་
མེད་པའི་མཁའ་ངོས་འདིའི་འོག་སྐར་མ་གཅིག་ཙམ་ལའང་འདུག་མི་དགོས་པ་དེ། ཁོའི་
བསམ་བྱ་ཉག་གཅིག་ཡིན།
ཁོ་རྟབ་རྟབ་པོར་གསལ་ཆ་ཡོད་པའི་བགྲོད་ལམ་དེད་དེ་སོང་། ཡར་མར་གང་ལའང་
འདང་མི་རྒྱག་པར། ཐད་ཀར་དུ་རྨོ་མོ་སྡོད་པའི་གཞིས་ཀའི་མདུན་དུ་སླེབས། གཞིས་
ཀ་འདི་རྒྱ་ཆེ་བའི་སྲང་ལམ་འགྲམ་དུ་ཆགས་མོད། བལྟས་མ་ཐག་ཏུ་མཐོང་ཐུབ་པ་ཞིག་
མིན་ཏེ། བར་དེ་ན་སེམས་ཤུགས་ཡོད་ཚད་ཀྱིས་བདག་སྐྱོང་བྱེད་པའི་མེ་ཏོག་ལྡུམ་ར་
ཞིག་ཡོད། དེའི་ནང་དུ་ལོ་མ་སྟུག་ཅིང་དུས་བཞིར་སྔོ་བའི་འཁྲི་ཤིང་སོགས་སྐྱེས་ཡོད། དེ་
ནས་ད་གཟོད་ཁང་རྙིང་བརྗིད་ཉམས་ལྡན་པ། མིས་མཐོང་ན་ཉམས་དགའ་བའི་ཁང་པ་
དཀར་པོ་ཞིག་གཡུ་མདོག་གི་མཚམས་སྤྲིན་ཁྲོད་ཀྱི་འོད་ཀོར་ཞིག་དང་མཚུངས། ཨེ་ཏུ་
ཅ་མི་ཆ་མེད་ཞིག་དང་མཚུངས་པར། ལྕགས་ར་བརྟོལ་ནས་བལྟས་པར། ཁང་བའི་ནང་
དུ་གྲག་འགུལ་ཅི་ཡང་མེད། སྒེའུ་ཁུང་དམ་པོར་བརྒྱབ་འདུག ཁྱིམ་མི་རྣམས་འགྲུལ་
བ་དང་མཉམ་དུ་ཁང་རྒྱབ་ཀྱི་མེ་ཏོག་ར་བར་སོང་བ་ཁོ་ཐག་རེད། ཁོས་ལག་པས་འཁྱག་
སིབ་སིབ་ཀྱི་སྒོ་གཏན་ལ་རེག དུས་དེར་དོན་ཡ་མཚན་ཞིག་བྱུང་བ་སྟེ། ཁོའི་བསམ་པར་
གློ་བུར་དུ། ཆུ་ཚོད་གཉིས་ཙམ་གྱི་རིང་ལ་ཁོས་བལྟས་ན་དེ་འདྲའི་སླ་བ་དང་རང་ཤུགས་སུ་
འགྲུབ་ཡོང་བའི་བྱ་བ་དེ། ད་ནི་ལག་ལེན་དུ་འཁྱོངས་ཐབས་མེད་པའི་ཚོར་སྣང་ཞིག་སྐྱེས།
ཁོ་ག་འདྲ་བྱས་ནས་ཁང་བའི་ནང་འགྲོ་རྒྱུ་དང་། མི་དེ་ཚོར་གཏམ་གླེང་ཇི་ལྟར་བྱེད་རྒྱུ། ག་
འདྲ་བྱས་ནས་ཁོ་ཚོའི་དྲི་བར་ལན་འདེབས་དགོས་སམ་སྙམ། གལ་ཏེ་ཁོས་རྒྱུ་མཚན་སྙན་
ཞུ་མི་འབུལ་ཐབས་མེད་བྱུང་ན། ཨ་མའི་གམ་ནས་ཁ་རོག་གེར་བྲོས་ཡོང་བའི་གནས་ཚུལ་
བཅས་ཇི་བཞིན་དུ་བཤད་ཚེ། མི་རྣམས་ཀྱིས་འཕངས་ཡོང་བའི་མིག་འོད་དེ་ག་ལ་བསྲོན་
ཐུབ། ཡང་ཐོས་པ་ཙམ་གྱིས་འཇིགས་ཡེར་བའི་བྱ་སྤྱོད་དེ་རིགས་ཇི་ལྟར་གསལ་འགྲེལ་བྱེད་
དམ། ཐ་ན་ཁོ་རང་གིས་ཀྱང་རང་གི་སྤྱོད་ཚུལ་ལ་གོ་བ་ལོན་ཐུབ་ཀྱི་མེད། ཁང་བའི་ནང་སྒོ་
ཞིག་ཕྱེ་ཡོང་། ཁོར་སྐྲག་སྣང་གློ་བུར་བ་ཞིག་བྱུང་བ་དང་། མི་གཞན་པ་ཚུར་འོང་བར་སྐྲག་
པ་རེད། དེར་བརྟེན་ཁོ་མུ་མཐུད་དུ་བྲོས། ཁོ་རང་གིས་ཀྱང་གང་དུ་འབྲོ་དགོས་པ་མི་ཤེས།
བྲོས་ནས་ཁམས་གསོ་གླིངགི་སྒོ་ཁར་ཐོན་པ་དང་གོམ་མཚམས་བཞག རྒྱུ་མཚན་
ཁོས་དེ་རུ་སྨག་འཐིབས་ཡོད་པ་མཐོང་། ཕལ་ཆེར་མི་ཡོད་པ་མ་རེད། ཁོ་ཡང་ན་དེ་རུ་
བསྡད་དེ། ཁ་ཁུ་སིམ་པོའི་ངང་བསམ་གཞིག་དང་ངལ་གསོ་བྱས་ཆོག་ལ། ཁོའི་ལས་དབང་
ལ་ཡང་གསལ་ཁ་བཏོད་ཆོག ཁོ་འཚེར་སྣང་དང་བཅས་ནང་ལ་སོང་། མདུན་ཕྱོགས་སུ་
གློག་སྒྲོན་འགའི་འོད་སྣང་གིས་སྡོང་མགོའི་ལོ་མ་གསར་པ་བརྟོལ་ནས་སྔོ་ཐིང་ཐིང་གི་
འཇིགས་ཡེར་བའི་འོད་ཟེར་རབ་རིབ་ཅིག་བསྩལ་འདུག ད་དུང་ཕར་ལ་སོང་ཚེ། རི་སྒང་
ནས་མར་འབབ་པའི་ལམ་རེད། དེ་ན་སླེབས་སྔ་བའི་དཔྱིད་ཀའི་མཚན་མོའི་མུན་ནག་
ཁྲོད། ཡོད་ཚད་རྟིང་འོག་འཁྲུགས་ནས་རབ་རིབ་དང་ཟང་ཟིང་དུ་སྣང་། ཨེ་ཏུ་ཅ་འཚེར་
སྣང་གིས་མི་འགའི་གམ་ནས་སོང་། ཁོ་ཚོས་ལམ་ཁའི་གློག་སྒྲོན་འོག་ཁ་བརྡ་བྱེད་པའམ་
ཡང་ན་དཔེ་ཆར་ལྟ་བར་བྱེད། རེ་ཞིག་རང་གཅིག་པུ་བསྡད་ན་འདོད་མོད། གློག་འོད་མེད་
པའི་རྡོ་ལམ་སྟེང་། གྲིབ་མ་སྟུག་པོས་ཁྱབ་པའི་མུན་ནག་ཁྲོད། ལྷིང་འཇགས་ཤིག་ཡོང་
ཐབས་བྲལ། དེ་རུ་ལྐོག་ལྐོག་སུད་སུད་ཀྱི་སྐད་སྒྲ་དང་སྡོང་ལོ་སར་ལྷུང་བའི་སྒྲས་བཀང་
འདུག་ལ། ད་དུང་མཉེན་ཞིང་སྲ་བའི་སྡོང་ལོའི་གསེབ་ཏུ་དལ་བུར་རྒྱུ་བའི་རླུང་བུའི་
འབྱིན་རྔུབ་དང་། རྒྱང་རིང་ནས་མཆེད་འོངས་པའི་གོམ་སྒྲ་ཉར་ཉོར། སྐད་དམའ་མོས་
བཤད་པའི་ཤབ་ཤུབ་ཀྱི་སྒྲ་དག་གྲག་འོང་ཞིང་། དེ་མིན་ད་དུང་གང་ཞིག་གིས་ཡིན་པ་མི་
ཤེས་པའི་སྤྲོ་སྣང་གིས་ཁེངས་ཤིང་། གདངས་ཞན་པའི་དངན་པ་རིང་བོ་འཐེན་པའི་སྒྲ་དང་
དངངས་སྐྲག་གིས་འཁུན་སྒྲ་ཞིག་མི་དང་སྲོག་ཆགས་ཀྱིས་འབྱིན་འོང་བར་མ་ཟད། བློ་མི་
བདེ་བའི་ངང་གཉིད་དུ་ཡུར་བའི་རང་བྱུང་ཁམས་ཆེན་མོ་ལས་གྲག་འོང་། ལྐོག་གྱུར་དང་
འཇིགས་རུང་། མིའི་བློ་སེམས་བདེ་རུ་མི་འཇུག་པའི་ཟིང་ཆ་ཞིག་འདི་རུ་འགུལ་སྐྱོད་བྱེད་
པ་དང་། ནགས་གསེང་གི་སའི་གཏིང་རིམ་དུ་འགྲེ་ལྡོག་རྒྱག་བཞིན་མཆིས། ཡང་ན་འདི་
ཚང་མ་དཔྱིད་ཀ་སླེབས་ལ་ཉེ་བར་འབྲེལ་བ་ཡོད་སྲིད་མོད། འོན་ཀྱང་ཅི་བྱ་གཏོལ་བྲལ་
གྱི་གནས་སུ་གྱར་བའི་བྱིས་པ་འདི་ལ་འཇིགས་སྐྲག་སློང་གིན་ཡོད།
གཡང་རོང་ལྟ་བུའི་སྨག་ནག་ཁྲོད། ཁོས་ལུས་པོ་ཀུམ་སྟེ་རྐུབ་སྟེགས་རིང་མོ་ཞིག་གི་
སྟེང་དུ་འཚང་བ་དང་། ཁྱིམ་དུ་སྐད་ཆ་ཅི་ཞིག་བཤད་པར་བསམ་བློ་གཏོང་། ཡིན་ཀྱང་ཅི་
ལྟར་བྱས་ཀྱང་བློ་རྩེ་གཅིག་ཏུ་སྒྲིམ་མ་ཐུབ། ཁོས་རང་གི་སེམས་པ་ལ་ཚོད་འཛིན་མི་ཐུབ
པར་མུན་ནག་ཁྲོད་ཀྱི་གདངས་དམའ་བའི་ལྐོག་གྱུར་གྱི་སྐད་སྒྲ་དེ་ལ་མི་ཉན་ག་མེད་བྱུང་།
སྨག་ནག་འདི་ཅི་འདྲའི་འཇིགས་ཡེར་བ་ཞིག་རེད། ཡང་ཅི་འདྲའི་མི་སེམས་སྒུལ་ཞིང་
ལྐོག་གྱུར་གྱིས་ཁེངས་པའི་མཛེས་སྡུག་ཅིག་རེད་ཨང་། དོན་དངོས་སུ་སྲོག་ཆགས་རེད་
དམ་གང་ཟག་རེད། ཡང་ན་བསིལ་རླུང་གི་རྣམ་ཤེས་ཕྲ་མོའི་འཇམ་མཉེན་གྱི་ལག་ཟུང་
རེད་དམ། ཀུ་ཅོ་དང་འུར་ཟིང་གི་སྒྲ་རེད། ཁོས་རྣ་བ་བླགས་ནས་ཉན། ཡིན་ཡང་ད་ལྟ་
ཁོས་མི་དངོས་མཐོང་ཐུབ་དམ་པོར་འཁྱུད་པའི་དགའ་རོགས་ཆ་དང་ཆ་བྱས་ནས། རི་
འདབས་དང་གྲོང་ཁྱེར་ནས་ཚུར་ཡོང་གི་ཡོད། ཁོ་ཚོའི་སྒེག་ཉམས་ལྡན་པའི་བགྲོད་ཚུལ་
དག་གིས་སྨག་ནག་འདིར་གསོན་ཉམས་ཤིག་སྦྱིན་སོང་། ཁོ་ཚོས་ཅི་ཞིག་བྱེད་འདོད་པ་
ཁོས་ཧ་གོ་མི་འདུག ཁོ་ཚོའི་བར་ཁ་བརྡ་གང་ཡང་མེད་དེ། རྒྱུ་མཚན་ནི་ཁོས་སྐད་ཆ་
བཤད་པའི་སྒྲ་ཐོས་མི་ཐུབ་པ་ཡིན། རྡོ་ཧྲུག་ལམ་གྱི་གོམ་སྒྲ་འཇགས་པ་མེད་པར་ཐྲིག་ཐྲིག་
ཏུ་གྲག་འོང་། སྐབས་འགར། ཁོས་ནགས་སྡོང་གི་ཧྲག་བར་དག་ནས་ཁོ་ཚོའི་གྲིབ་གཟུགས་
རྟབ་རྟབ་པོར་འགྲོ་བ་མཐོང་ཡང་། ནམ་ཡང་མི་གཅིག་དང་འདྲ་བར་ཕན་ཚུན་དམ་པོར་
འཁྱུད་ཅིང་འབྱར་ནས་འདུག དེ་ནི་དགོང་མོ་དེར་ཨ་མ་དང་ནན་རིམ་པ་གཉིས་འཐམ་
འདུག་པ་དང་མཚུངས། གསང་བ་ཆེན་པོ་འདི་སྟེ། འོད་ལམ་ལམ་བྱེད་ཅིང་། ཆག་སྒོ་རང་
བཞིན་གྱི་གསང་བ་འདི། མ་གཞིར་འདིར་ཡང་ཡོད་པ་རེད། སྐབས་དེར་གོམ་སྒྲ་དང་སྐད་
དམའ་རུ་བཏང་བའི་དགོད་སྒྲ་དག་ཇེ་ཉེ་ནས་ཇེ་ཉེར་སླེབས་པ་ཐོས། ཁོ་གློ་བུར་དུ་ཉེ་སར་
སླེབས་པའི་མི་དེས་ཁོ་རང་འདིར་ཡོད་པ་ཤེས་འགྲོ་བར་སྐྲག་སྟེ། མུན་ནག་གི་གསེང་ལ་
འཛུལ་ཡང་། མུན་སྟུག་པོའི་མཚན་མོའི་བགྲོད་ལམ་འཚོལ་བའི་མི་དེ་གཉིས་ཀྱིས་ཁོ་ལ་
ལྟ་ཙམ་ཡང་མི་བྱེད། ཁོ་ཚོ་ཕན་ཚུན་འཁྱུད་ཀྱིན་གམ་ནས་བསྐྱོད་སོང་། ཨེ་ཏུ་ཅ་ཡིས་
དབུགས་རིང་ཞིག་ཕྱུང་བར། ཁོ་ཚོས་གློ་བུར་དུ་བགྲོད་མཚམས་བཞག ཏག་ཏག་ཁོའི་
རྐུབ་སྟེགས་རིང་བོ་དེའི་གམ་དུ། ཁོ་ཚོས་འགྲམ་པ་དམ་པོར་སྦྱར་བར། ཨེ་ཏུ་ཅ་ཡིས་བུད་
མེད་དེའི་མཆུ་སྒྲོས་ལས་འཁུན་སྒྲ་ཞིག་གྲག་ཡོང་བ་མ་གཏོགས་ཅི་ཡང་ཐོས་མ་སོང་།
གསར་བུ་དེས་མགྲིན་པ་ལྐུགས་ཀྱིན་དགའ་སྤྲོས་མྱོས་པའི་ཚིག་འགའ་བརྗོད་པས། ཡི་
མུག་པའི་ཚོར་བ་ཞིག་གིས་ཁོའི་འཇིགས་སྣང་བརྟོལ་ནས། ཁོ་ལ་དགའ་སྣང་གི་དངངས་
འདར་ཞིག་སྦྱིན་སོང་། ཁོ་ཚོ་འདི་ལྟར་སྐར་མ་གཅིག་ལ་བསྡད་རྗེས། མུ་མཐུད་མདུན་དུ་
སོང་། རྡོ་ཧྲུག་ཡང་བསྐྱར་ཁོ་ཚོའི་རྡོག་འོག་ཏུ་ཐྲིག་སྒྲ་གྲག་བྱུང་། ཡུན་རིང་མ་འགོར་བར་
མུན་ནག་ཁྲོད་ཡལ་བར་གྱུར།
ཨེ་ཏུ་ཅ་ལུས་ཡོངས་སིག་སིག་འདར་བ་དང་། ཟུངས་ཁྲག་ཡང་ཁོའི་ཁྲག་རྩའི་ནང་
འཕྱུར་གྱིན་རྒྱུ་བར། ཡར་སྔོན་ལས་ཚ་ཞིང་དྲོད་འཇམ་ལྡན། མིར་འཚུབ་བྲེལ་སློང་བའི་
མུན་ནག་འདིའི་ཁྲོད། ལམ་སང་བཟོད་བསྲན་དཀའ་བའི་ཁེར་རྐྱང་གི་ཚོར་བ་ཞིག་གིས་
མནན་འོང་བས། ཁོ་ལ་ཚོར་བ་ཤུགས་དྲག་ཅིག་གིས་སྙིང་ཉེ་བའི་སྐད་གདངས་ཤིག་དང་།
དྲོད་ལམ་ལམ་གྱི་འཐམ་འཁྱུད་ཅིག དཀར་གསལ་དྲོད་འཇམ་གྱི་ཁང་པ་རང་ཉིད་བརྩེ་
ཞིང་དུང་བའི་མི་དེ་དག་མཁོ་སྣང་ཤར། ཁོའི་ཚོར་སྣང་ཞིག་ལ་སྨག་ནག་མཐའ་མེད་པའི་
མཚན་མོའི་རྨོངས་འཐོམ་དང་མུན་པ་ཡོད་ཚད་ཁོའི་སེམས་ནང་དུ་ལྷུང་བ་དང་། བྲང་
ཁོག་མ་ལུས་འགས་གཏོར་བྱས་སོང་།
ཁོ་ཐོལ་གྱིས་ཡར་ལངས་ཏེ། དྲན་ཚུལ་གཅིག་གིས་ཁྱིམ་ལ་ལོག་འདོད། ཁྱིམ་གཉིས་
ནང་གི་གང་ཡིན་ཀྱང་ཆོག ཐབས་ཆག་དང་ཡང་ན་དཀར་གསལ་གྱི་ཁང་བར་བསྡད་
དེ། རྣམ་པ་ཅི་ལྟ་བུ་ཞིག་ཡིན་ཀྱང་རུང་། ཁྱིམ་མི་རྣམས་དང་མཉམ་གཅིག་ཏུ་བསྡད་ན་
ཆོག ཁོ་ཚོ་ཚང་མས་ཁོ་ལ་རྣམ་འགྱུར་གང་འདྲ་ཞིག་འཛིན་ནམ། ཁོ་ཚོས་ཁོ་ལ་གཅར་
རྡུང་དང་དམོད་མོ་གང་བྱས་ཀྱང་ཆོག ཁོས་སྨག་ནག་པའི་མཚན་མོ་དང་ཁེར་རྐྱང་གི་
འཇིགས་སྐྲག་མྱོང་བ་ནས་བཟུང་། ཁོ་དེ་ཚོ་གང་ལའང་སྐྲག་པ་མ་རེད།
སྟོབས་ཤུགས་ཤིག་གིས་ཁོ་མདུན་ཕྱོགས་སུ་སྐུལ་བ་དང་། ཁོ་རང་གིས་ཀྱང་རང་
ཉིད་རྒྱུགས་ནས་འགྲོ་བ་ཚོར་མ་བྱུང་། ཧོབ་སྟེ་གཞིས་ཀའི་མདུན་དུ་ལངས་བསྡད། ལག་
པ་ཡང་བསྐྱར་འཁྱགས་སིབ་སིབ་ཀྱི་སྒོ་གཏན་ལ་འཇུས། ཁོས་དཀར་གསལ་གྱི་སྒྲོན་འོད་
དེ་སྒེའུ་ཁུང་ལས་ལྗང་མདོག་གི་སྡོང་ལོ་བརྟོལ་ནས་འོད་ལམ་ལམ་དུ་འཚེར་བཞིན་པ་
མཐོང་། ཁོའི་བསམ་པར། དཀར་གསལ་གྱི་སྒེའུ་ཁུང་རེ་རེའི་རྒྱབ་ཏུ་ཁོ་ལ་ཆ་རྒྱུས་མངའ་
པའི་ཁང་པ་རེ་ཡོད་ཅིང་། དེའི་ནང་དུ་ཁོའི་ཁྱིམ་མི་དག་ཡོད། འདི་ལྟར་ཁོ་ལ་གཅེས་པའི་
ཁྱིམ་མི་དང་ཐག་ཉེ་བའི་དགའ་ཚོར་འདིས། ཁོ་ལ་སྐྱིད་སྣང་ཞིག་ཤར། ཁོ་ད་དུང་ཐེ་ཚོམ་
ལ་ཞ་བ་འདི་སྔར་ལས་ལྷག་པར་སྔོན་ཚོར་མྱོང་བསམ་པ་རེད།
གློ་བུར་དུ་ཁོའི་རྒྱབ་ཕྱོགས་ནས་མི་ཞིག་གིས་སྐད་ཅོར་བརྒྱབ་བྱུང་།
“ ཨེ་ཏུ་ཅ། འདི་ཨེ་ཏུ་ཅ་རེད། ”
རྨོ་མོའི་ཞབས་གཡོག་གིས་ཁོ་མཐོང་རྗེས། ཁོའི་ཕྱོགས་སུ་མཆོང་ཡོང་སྟེ་ལག་མགོ་
ནས་བཟུང་། སྒོ་ནང་ཕྱོགས་ནས་ཕྱེ་བ་དང་། ཁྱི་ཞིག་གིས་ཟུག་སྐད་རྒྱག་ཞོར་ཁོའི་སྟེང་དུ་
ལྡིང་ཡོང་། མི་རྣམས་ཁང་བ་ལས་ཕྱིར་བུད་ཅིང་། ལག་ཏུ་གློག་སྒྲོན་ཐོགས་ཡོད། ཁོས་མི་
རྣམས་འུར་ལངས་པ་གསན་བྱུང་། སྐབས་རེར་དགའ་འབོད་དང་ལན་རེར་སྐད་ཅོར་རྒྱག
འུར་ཟིང་དང་གོམ་སྒྲ་དག་རིམ་གྱིས་ཉེ་སར་བཅར། ཁོས་ད་ལྟ་གཞི་ནས་ཕྱིར་ཡོང་བའི་
མི་དེ་སུ་ཡིན་པ་ཤེས། ཆེས་སྔུན་མ་ཕྱག་ཟུང་བརྐྱངས་ཡོང་བ་ནི་སྤོ་མོ་ཡིན་ལ། རྨོ་མོའི་ཕྱི་
རྗེས་སུ—རྨོས་རྨི་ལམ་རྨིས་པ་མིན་ན་ཨ་མ་ཡིན་འདུག ཚོར་བ་དྲག་པོ་ཞིག་ལམ་སང་
ཕྱི་རུ་འཕྱུར། མིག་ཆུས་ཁོའི་མཐོང་ལམ་རབ་རིབ་ཏུ་བཏང་། ལུས་པོ་འདར་སིག་སིག་བྱེད།
ཧོན་ཐོར་ནས་དེ་གར་ལངས་བསྡད། ཅི་ཞིག་སྒྲུབ་དགོས་པ་དང་། ཅི་ཞིག་བཤད་དགོས་
པའང་མ་ཤེས་པར་ཐེ་ཚོམ་ངང་ལུས། ཚོར་བ་དེ་ནི་བདེ་སྐྱིད་ཅིག་གམ་འཇིགས་སྐྲག་ཅིག་
ཡིན་པ་ཁོ་རང་གིས་ཀྱང་རྟོགས་མ་བྱུང་།
མཇུག་མཐའི་རྨི་ལམ།
དོན་དག་ནི་འདི་ལྟ་སྟེ། ཁོ་ཚོས་སྔ་མོ་ནས་ཕྱོགས་འདིར་ཁོ་བཙལ་བ་དང་། འདི་རུ་
ཁོར་སྒུག་བསྡད། ཁོའི་ཨ་མ་ཁོང་ཁྲོ་མེ་ལྟར་འབར་ནའང་། སེམས་གདོན་གྱིས་བརླམས་
པའི་བྱིས་པ་འདི་སྨྱོས་པ་ལྟར་བྲོས་པ་མཐོང་བ་ན་མོ་ཡང་སྐྲག་སོང་བ་རེད། དེ་འཕྲལ་མི་
མངགས་ཏེ་སི་མུའུ་ལིན་གྱི་གང་སར་ཁོ་བཙལ་དུ་བཅུག མི་ཚང་མ་བྲེལ་འཚུབ་ཆེན་པོ་
ལངས་ནས། འབྱུང་སྲིད་པའི་ཉེན་ཁ་སྣ་ཚོགས་ཚོད་དཔག་བྱས། སྐབས་འདིར་སྐུ་ཞབས་
ཤིག་གིས་ཆུ་ཚོད་གསུམ་ཡས་མས་སུ་ཁོས་མེ་འཁོར་འབབ་ཚིགས་ཀྱི་པ་སེ་བཙོང་ས་ནས་
བྱིས་པ་འདི་མཐོང་བའི་གཏམ་ཁྱེར་ཡོང་། ཅང་མ་འགོར་བར་ཁོའི་ཨ་མས་པ་སེ་བཙོང་ས་
ནས་ཨེ་ཏུ་ཅ་ཡིས་པཱ་ཏུན་ལ་བསྐྱོད་པའི་མེ་འཁོར་པ་སེ་ཉོས་པ་རྩད་ཆོད་པ་རེད། མོར་ཐེ་
ཚོམ་སྤུ་ཙམ་མེད་པར་འཕྲལ་མྱུར་གྱིས་མེ་འཁོར་ལ་བསྡད་དེ་ཁོའི་རྗེས་བསྙེགས་ཏེ་སོང་།
མ་སོང་སྔོན་དུ་པཱ་ཏུན་དང་ཝེ་ཡེ་ནཱར་སྡོད་པའི་ཁོའི་ཨ་ཕར་གློག་འཕྲིན་བཏང་བས། ཚང་
མའི་སེམས་བློང་བློང་པོར་གྱུར་ཅིང་། ཆུ་ཚོད་གཉིས་ཙམ་གྱི་རིང་ལ་ཚང་མ་བྲོས་བྱོལ་
བྱས་པའི་བྱིས་པ་འདི་འཚོལ་བར་བྲེལ།
ད་ལྟ་ཁོ་ཚོས་ཁོ་འཛིན་བཟུང་བྱས་སོང་། ཡིན་ཡང་ཁོའི་སྟེང་ལ་དྲག་ཤུགས་ཅི་
མ་བཀོལ། ཁོས་རང་གི་དགའ་མགུས་ཚིམ་པའི་སེམས་ཁམས་དེ་བཙན་གྱིས་མར་མནོན་
བཞིན་ཁོ་ཚོའི་རྗེས་དེད་ནས་ཁང་བའི་ནང་དུ་སོང་། ཡིན་ཡང་ཡ་མཚན་པ་ཞིག་ལ། ཁོས་
མི་རྣམས་ཀྱིས་ཁོ་ལ་ཁ་རྡུང་དྲག་པོ་བཏང་བ་ཅི་ཡང་མ་ཚོར། རྒྱུ་མཚན་ནི་ཁོས་ཁོ་ཚོའི་
མིག་མདངས་ལས་སྤྲོ་བ་དང་བརྩེ་བ་འབའ་ཞིག་མཐོང་། ཐ་ན་ཟོལ་གྱིས་བཅོས་པའི་ཁོང་
ཁྲོའི་བཟོ་ལྟ་དེ་ཡང་ཅུང་ཙམ་ལས་རྒྱུན་འཁྱོངས་བྱེད་མ་ཐུབ། དེ་ནས་རྨོ་མོ་གདོང་ཡོངས་
མཆི་མས་བརླན་བཞིན་ཁོར་དམ་དུ་འཁྱུད་སོང་། སུས་ཀྱང་ཁོའི་ནོར་འཁྲུལ་མི་གླེང་བ་
རེད། ཚང་མས་ཁོར་ཐུགས་ཁུར་གང་ཟབ་གནང་བ་དངོས་ནས་ངོ་མཚར་ཆེ་བར་སྙམ།
ཞབས་གཡོག་པས་ཁོའི་སྟོད་གོས་ཕུད་ནས། དེ་ལས་དྲོ་བའི་ལྭ་བ་ཞིག་བརྗེས། རྨོ་བོས་ཁོ་
ལ་ཕོ་བ་ལྟོགས་གམ་ཞེས་དང་། ཡང་ན་གཞན་གང་ཞིག་དགོས་མིན་དྲིས། ཁོ་ཚོས་འདིར་
སེམས་ཁུར་དང་། གན་ལ་སེམས་ཚགས་བྱས་པས་དངོས་ནས་བཟོད་ཐབས་བྲལ་བའི་ཚད་
ལ་གཏུགས། ཁོའི་བག་འཁུམ་པའི་བཟོ་ལྟ་དེ་མཐོང་རྗེས་ཁོ་ཚོས་ད་གཟོད་འདྲི་མཚམས་
བཞག ཁོས་ཡང་དགའ་བ་ཚད་མེད་ཀྱི་ངང་ནས་དམའ་ཕབ་པའི་ཚོར་བ་མྱོང་མོད། འོན་
ཏེ། དོན་དམ་པར་ཁོ་ནི་བྱིས་པ་ཤ་སྟག་ཅིག་ཡིན། ཉིན་འདི་འགའི་རིང་། ཁོར་རློམ་སེམས་
ཆེ་ཞིང་རང་དགར་འགྲོ་འོང་བྱས་ཏེ། སྤྲོ་སྐྱིད་རྫུན་མ་ཞིག་དོན་དུ་གཉེར་བ་ནི་རང་མགོ་
རང་གིས་གཡོགས་པ་ཡིན། ཁོས་འདི་དག་དྲན་ནས་ངོ་གནོངས་པར་གྱུར།
གཡོན་ཕྱོགས་ཀྱི་ཁང་པའི་ནང་ཁ་པར་གྱི་སིལ་སྒྲ་གྲགས། ཨ་མའི་སྐད་ཡིན་པ་ཤེས།
“ཨེ་ཏུ་ཅ་ཕྱིར་ཡུལ་དུ་ཡོང་ཆེས་མཐའ་མཇུག་གི་འགྲུལ་འཁོར་” ཁོ་ཡ་
མཚན་པ་ནི་ཨ་མས་ཁོ་ལ་ཁ་རྡུང་མི་གཏོང་བར། མངོན་ཆུང་དང་མཚར་སྣང་གི་མིག་གིས་
ལྟ། ཁོའི་སེམས་སུ་བསྡད་ཀིན་བསྡད་ཀིན་འགྱོད་པ་སྐྱེས། ཁོ་ལམ་སང་ཡར་ལངས་ཏེ་རྨོ་
བོ་དང་ཨ་ནེས་གཟིགས་སྐྱོང་རེ་ཞིག་བཞག་སྟེ། ཨ་མ་ཡོད་སར་སོང་སྟེ། ཨ་མས་གུ་ཡངས་
གཏོང་བར་མགོ་བོ་སྨད་ཅིང་པུས་མོ་སར་བཙུགས་ཏེ། ཁོ་རང་སླར་ཡང་བྱིས་པ་དངོས་ཤིག་
བྱེད་ན་འདོད་ཅེས་བརྗོད་དེ། ཁོ་རྐུབ་སྟེགས་ལས་ཡར་ལངས་ཙམ་ན། རྨོ་བོས་དངངས་
འཚབ་ཀྱིས།
“ཁྱོད་གང་དུ་འགྲོ་རྒྱུ་ཡིན” ཞེས་དྲིས།
ཁོའི་གདོང་ཡོངས་ངོ་ཚས་བསྲེག་གྱིན་དེར་ལངས་བསྡད། ཁོ་ད་ལྟ་འགུལ་ཙམ་བྱས་
ན་ཚང་མ་སྐྲག་བཞིན་འདུག ཁོ་བྲོས་པ་དེར་ཚང་མ་སྐྲག་སོང་བ་ལོས་ཡིན། ཁོ་ཡང་བྲོས་
འགྲོ་བར་སེམས་ཁུར་བྱེད་ཀྱིན་ཡོད། ཐེངས་འདིར་བྲོས་པར་འགྱོད་པ་ཆེན་པོ་སྐྱེས་མཁན་
དེ་གཞན་མ་ཡིན་པར། བྱིས་པ་ཁོ་རང་ཡིན་པ་ཁོ་ཚོས་ཇི་ལྟར་རྟོགས་ཐུབ།
གསོལ་ཅོག་གྲ་སྒྲིག་བྱས་པ་དང་། ཁོ་ཚོས་མགྱོགས་པོར་ཁོ་ལ་དགོང་ཟས་ཐེངས་
གཅིག་གཡོས་སྦྱོར་བྱས། རྨོ་བོ་ཁོའི་གམ་དུ་ཙོག་སྟེ་མིག་ཟུང་གཡོ་བ་མེད་པར་ཁོ་ལ་
བལྟས། རྨོ་བོ་དང་ཨ་མ། ཞབས་གཡོག་བཅས་ཀྱིས་ཅི་ཡང་མི་སྨྲ་བར་ཁོ་རང་བསྐོར་བསྡད་
པས། དྲོད་ལམ་ལམ་གྱི་ཁོར་ཡུག་འདིས་ཡ་མཚན་པའི་ངང་ཁོའི་སེམས་པ་བདེ་ལ་བབས་
པའི་ཚོར་བ་ཞིག་སྐྱེས། ཁོའི་ཨ་མ་ཁང་བ་འདིའི་ནང་ཡོང་མེད་པས། ཁོའི་སེམས་པ་དེ་
རྒྱུས་མེད་པའི་བུད་མེད་ཅིག་གི་འཕྲིན་ཡིག
ཕྱི་རོལ་ཏུ་ཤིང་རྟ་འོང་བའི་ཐག་སྒྲ་གྲག་ཡོང་། ཁང་བའི་མདུན་དུ་བསྡད། ཁོ་ཚོ་ཚང་
མ་དངངས་འཚབ་ལངས་པའི་ཚུགས་ཀར་བལྟས་ནས། ཨེ་ཏུ་ཅ་ཡང་སྙིང་ཡར་ལ་འཚང་
ཡོང་། རྨོ་བོ་སྒོ་ཕྱིར་སོང་། མུན་ནག་ཁྲོད་སྐད་མཐོ་དམའ་གཉིས་ཀས་འུར་བརྒྱབ་པས།
ཁོས་དེ་མ་ཐག་ཨ་ཕ་སླེབས་སོང་བ་ཤེས། ཨེ་ཏུ་ཅས་སྙིང་འདར་བཞིན་མཉམ་བཞག་དུས་
ཡང་ཁོ་རང་གཅིག་པུ་ཁང་པའི་ནང་ལུས་འདུག དུས་ཚོད་ཐུང་ངུ་འདིའི་ནང་ཁོའི་བླ་
སྲོག་འཁྱམས་པ་ལྟར་བྱེད། ཨ་ཕ་ཧ་ཅང་བཙན་པོ་ཡིན། ཁོ་དོན་ངོ་མས་སྐྲག་ས་གཅིག་པུ་
ཨ་ཕ་ཡིན། ཨེ་ཏུ་ཅས་རྣ་བ་བླགས་ཏེ་ཕྱི་རོལ་གྱི་གྲག་འགུལ་ལ་ཉན། ཨ་ཕས་སྐད་ཆེན་
པོས་སྐད་ཆ་བཤད་པར་བལྟས་ན། ཧ་ལམ་ཐུགས་ཤིན་ཏུ་ཁྲོས་འདུག དེའི་བར་དུ་རྨོ་བོ་
དང་ཨ་མས་ཁོའི་ཁྲོ་བ་ཞི་བའི་ཆེད་དུ། ཁོ་ལ་སེམས་གསོ་གཏོང་གི་ཡོད། འོན་ཀྱང་ཨ་ཕའི་
སྐད་མགོ་ཁོང་ཉིད་ཚུར་ཡོང་བཞིན་པའི་གོམ་སྒྲ་ལྟར་བཙན་དྲག་ཡིན། གོམ་སྒྲ་ཇེ་ཉེ་ནས་
ཇེ་ཉེར་སོང་། གཡོན་ཕྱོགས་ཀྱི་ཁང་པ་ནས་སྒོ་ཁར་སླེབས། ཐོལ་གྱིས་སྒོ་ཕྱེ་བྱུང་།
ཁོའི་ཨ་ཕ་གཟུགས་བོངས་ཤིན་ཏུ་མཐོ་ཞིང་ཆེ། ད་ནི་ཁོ་རང་ཨ་ཕའི་མདུན་དུ་ཧ་
ཅང་ཉམ་ཆུང་། ཨ་ཕ་ཁང་བའི་ནང་ཡོང་བ་དང་། ཕར་བལྟས་ན་ཁོང་ཁྲོ་གཏིང་ནས་
ལངས་བཞིན་ཡོད།
“བུ་ཕྲུག་ཁྱོད། སེམས་ལ་འབྲོ་རྒྱུ་ཞིག་གང་ནས་དྲན་བྱུང་། ཁྱོས་འདི་ལྟར་ཁྱོད་ཀྱི་
ཨ་མར་སྙིང་བློང་བརྩེངས་ནས་ཅི་བྱ།”
ཁོའི་སྐད་གདངས་ནང་ཁྲོ་ཉམས་ཀྱིས་ཁེངས་འདུག ལག་པ་གཉིས་གཡུགས་པ་
གཏུམ་དྲག་ཡིན། ཨ་མ་རྐང་འཇབ་ལག་འཇབ་ཀྱིས་ཁོའི་ཕྱི་རྗེས་འབྲངས་ནས་ནང་ལ་
འོང་། ངོ་མདངས་ཧ་ཅང་སྡུག་པོ་ཡིན།
ཨེ་ཏུ་ཅས་ལན་མ་བཏབ། ཁོས་རང་ཉིད་ལ་དག་འདོན་ཞིག་བྱེད་དགོས་སྙམ། ཡིན
ཡང་། ཁོས་རང་ལ་གཞན་གྱིས་མགོ་བསྐོར་བཏང་བར་མ་ཟད། ད་དུང་ཁོར་གཅར་རྡུང་
བྱས་པ་ཅི་ལྟར་བཤད་དམ། ཨ་ཕས་དེ་རྟོགས་ཐུབ་བམ་སྙམ།
“ཅི་རེད། ཁྱོད་ལྐུགས་པ་ཡིན་ནམ། དོན་ཅི་ཞིག་བྱུང་སོང་། ཁྱོས་དོགས་འཛེམ་མེད་
པར་ཤོད་ཡ། དོན་ཅི་ཞིག་ཁྱོད་ཀྱི་བློ་ཁ་དང་མ་འཚམ་པ་ཡིན། བྲོས་བྱོལ་བྱེད་ན་རྒྱུ་རྐྱེན་
ཞིག་ཡོད་ཁོ་ཐག་རེད། མི་ཞིག་གིས་ཁྱོད་ལ་གནོད་སྐྱེལ་བ་རེད་དམ།” ཨེ་ཏུ་ཅ་ཐེ་ཚོམ་
གྱི་དྲ་བར་ཚུད། ཕྱིར་དྲན་གྱིས་ཁོའི་སེམས་ཁོང་གི་མེ་ལྕེ་ཡང་བསྐྱར་སྦར་བྱུང་། ཁོས་
རང་གིས་ཞུ་འབོད་བྱེད་དགོས་འདོད། དུས་དེར། ཁོས་ཨ་མས་ཨ་ཕའི་རྒྱབ་ཕྱོགས་ནས་
ཡ་མཚན་པའི་ཉམས་འགྱུར་ཞིག་བསྟན་པ་མཐོང་བྱུང་ལ། དེ་འཕྲལ་སྙིང་གི་འཕར་ལྡིང་
མཚམས་བཞག དང་ཐོག་ཁོའི་ཉམས་འགྱུར་དེའི་ཧ་མ་གོ འོན་ཀྱང་ད་ལྟ་མོས་ཅེ་རེར་
ཁོར་བལྟས་ནས་འདུག མོའི་མིག་མདངས་ཀྱིས་ཁོ་ལ་ཞུ་བ་བྱེད་བཞིན་མཆིས། མོས་ཧ་
ཅང་སེམས་ཆུང་སྒོས་མཛུབ་མོ་དལ་གྱིས་མཆུ་ཏོའི་སྟེང་ཁྱེར་ཏེ་ཁོ་ལ་ཁ་རོག་གེར་འདུག་
དགོས་པའི་བརྡ་བསྟན། ཁོའི་ཚོར་བར་གློ་བུར་དུ་དྲོད་རྒྱུན་ཞིག་དང་། བདེ་སྐྱིད་ཀྱི་ཚོར་
སྣང་དྲག་པོ་ཞིག་ལུས་ཡོངས་སུ་ཁྱབ། ཁོས་གཞི་ནས་ཨ་མས་རང་ཉིད་ལ་གསང་བ་ཞིག་
སྦ་གསང་བྱེད་དུ་འཇུག་པ་དང་། མོའི་ལས་དབང་ཡོད་ཚད་བུ་ཕྲུག་ཆུང་ཆུང་འདིའི་ངག་
སྒོ་དང་འབྲེལ་ཡོད་པ་རྟོགས་བྱུང་། ཁོའི་སེམས་ཁོང་སྤྲོ་བས་ཁེངས་པ་དང་ལྷན་ཅིག་ང་
རྒྱལ་ཞིག་ཀྱང་སྐྱེས་ཡོང་། ཁོས་ཨ་མ་རང་ཉིད་ལ་ཡིད་ཆེས་པར་སེམས་ཏེ། རང་ཉིད་བློས་
གཏོང་རྒྱུའི་སྤོབས་པ་ཞིག་ཐོལ་གྱིས་སྐྱེས་བྱུང་། ཁོས་རང་ཉིད་སྟག་ཤར་ཞིག་ཡིན་པ་
བདེན་དཔང་བྱེད་ཆེད་རང་ཉིད་ཀྱི་སྐྱོན་ཆ་ཚབས་ཆེ་བར་བརྗོད་རྒྱུའི་སེམས་ཐག་བཅད།
དེ་ནས་ཁོས་ངར་སེམས་དང་བཅས་ནས།
མིན། མིན། རྒྱུ་རྐྱེན་ཅི་ཡང་མེད། ཨ་མ་ང་ལ་ཤིན་ཏུ་བཟང་། ཡིན་ཡང་
མ་ཉན་པར་མ་ཟད་རྣམ་འགྱུར་ཤིན་ཏུ་མི་ལེགས་པ་བཟུང་། ང་བྲོས་
སོང་བ་ཡིན། རྒྱུ་མཚན་ངའི་སེམས་ནས་སྐྲག་གི
ཁོའི་ཨ་ཕ་ཧོན་ཐོར་ནས་ཁོར་བལྟས་བསྡད། ཁོས་ཚང་མ་དྲན་བྱུང་། འོན་ཀྱང་བྱིས་
པ་འདིས་འདི་ལྟར་རང་གི་ནོར་འཁྲུལ་ཁས་ལེན་སྲིད་པ་ཡིད་ལའང་མ་ཤར། ཁོ་ཁོང་ཁྲོ་
ལངས་འདོད་ཀྱང་ལངས་ཐབས་མི་འདུག་པར་གྱུར།
“འོ་ན་བཟང་གི ཁྱོད་ཀྱིས་སྐྱོན་ཆ་ངེས་ལེན་ཐུབ་པ། བཟང་གི ངས་དེ་རིང་དོན་
དག་འདིར་འདང་མི་རྒྱག ངས་བལྟས་ན་ཐེངས་རྗེས་མར་ཁྱོད་ཀྱིས་བསམ་བློ་ཡག་པོ་
ཞིག་ཐོངས། འདི་ལྟ་བུའི་དོན་དག་མི་འབྱུང་བར་བྱོས།”
ཁོ་དེར་ལངས་ནས་ཧུར་རེར་ཁོ་ལ་བལྟས་འདུག ཁོའི་སྐད་གདངས་སྔོན་དང་བསྡུར་
ན་ཇེ་འཇམ་དུ་གྱུར་ཡོད།
“ལྟོས་དང་། ཁྱོའི་ངོ་མདོག་སྐྱ་བོར་གྱུར་པར་ལྟོས་དང་། ཡིན་ཡང་ངས་བལྟས་ན་
ཁྱོའི་གཟུགས་ཡང་ཆེ་རུ་ཕྱིན་ཡོད་པ་འདྲ། ངའི་རེ་བར་རྗེས་ཕྱོགས་ཁྱོད་ཀྱིས་བྱིས་པའི་
སྤྱོད་ཚུལ་འདི་འདྲའི་དོན་མི་སྒྲུབ་པར་མཛོད། ཁྱོད་ད་བྱིས་པ་ཞིག་མིན་པས་བསམ་ཤེས་
རན་རེད།”
དུས་ཚོད་འདི་འགའི་རིང་། ཨེ་ཏུ་ཅ་རང་གི་ཨ་མར་ཅེར་ནས་བསྡད། ཁོའི་སྣང་བར་
མོའི་མིག་ཟུང་ལས་འོད་སྣང་ཞིག་འཚེར་བཞིན་འདུག དེ་ནི་གློག་འོད་ཀྱི་ལྡོག་འཕྲོ་
ཙམ་ཡིན་ནམ། མ་རེད། དེ་ནི་ཨ་མའི་མིག་ཟུང་དུ་མིག་ཆུ་འཛུམ་ནས་འོད་ཀྲིག་ཀྲིག་
བྱེད་པ་དེ་རེད། མོའི་གདོང་ལ་མཛུམ་ཞིག་ལངས་ནས་ཁོར་བཀའ་དྲིན་ཞུ་བཞིན་མཆིས།
སྐབས་འདིར་མི་ཚང་མས་ཁོ་མལ་སར་རྫོངས་པར་བྱེད། ཡིན་ཡང་ཁོ་ཚོས་ཁོ་རང་གཅིག་
པུ་འདུག་ཏུ་བཅུག་པར་སེམས་མི་སྐྱོ། ཁོས་ད་དུང་དོན་མང་པོ་ཞིག་ལ་ཞིབ་འདང་རྒྱག་
དགོས། ཁྱད་མཚར་སྣ་མང་ལ་ནང་དོན་ཕུན་སུམ་ཚོགས་པའི་དོན་དེ་དག་དང་། ཉིན་འདི་
དག་གི་མི་སྐྱིད་པ་མཐའ་དག་ཆེས་ཐོག་མར་བརྒྱུད་པའི་ཚོར་འདུ་དྲག་པོ་འདིའི་ནང་
དུ་ཡལ་སོང་། ལྐོག་གྱུར་གྱི་སྒོ་ནས་མ་འོངས་པའི་དོན་དག་སྔོན་དཔག་བྱ་ཐུབ་སོང་བས་
ཁོའི་སེམས་པ་བདེ་སྐྱིད་ཀྱིས་ཁེངས། ཕྱི་རོལ་ཏུ་མུན་པ་ལྗིད་ཏིག་ཏིག་ཏུ་སྣང་། སྨག་ནག་
ཁྲོད་སྡོང་ལོ་ཧྲག་ཧྲག་ཏུ་འགུལ། ཁོས་མི་ཚེ་ནི་སྣ་མང་ཕུན་སུམ་ཚོགས་པའི་རང་བཞིན་
ཡིན་པ་དེ་ཤེས་པ་ནས་བཟུང་། ཁོས་མི་ཚེ་ལ་བཟུང་བའི་བྲེལ་འཚུབ་མི་བཟོད་པའི་ལྟ་
ཚུལ་མཐའ་དག་ནམ་མཁའི་སྤྲིན་བཞིན་ཡལ། ཁོའི་བསམ་པར། དེ་རིང་ཐོག་དང་པོར་
མི་ཚེ་རྗེན་པར་ཁོའི་མདུན་དུ་གསལ་བོར་མངོན་ལ། བྱིས་དུས་ཀྱི་རྫུན་གཏམ་གྲངས་མེད་
ཀྱིས་འགེབ་པར་མི་བྱེད་པར་དེའི་སྤྲོ་བ་འཁོད་པའི་ཉེན་ཁའི་མཛེས་སྡུག་དེའི་ཁྲོད་དུ་
མངོན་པར་གསལ། ཁོས་འཚོ་བ་ནི་འདི་འདྲའི་དགའ་སྐྱོ་འདྲེས་མ་ཞིག་ཡིན་པ་ཡིད་ཀྱི་
ཟུར་ལའང་ཤར་མ་མྱོང་། ཉིན་ཞག་མང་པོ་ཞིག མདོར་ན་མི་ཚེ་ཧྲིལ་བོ་ཞིག་གིས་ཁོའི་
མདུན་དུ་གསང་བ་བརྟོལ་བར་བསྒུག་འདུག་པར་བསམ་ན། ཁོ་རང་བདེ་སྐྱིད་ཀྱི་ཚོར་
བ་ཞིག་གིས་བརྟས་འགྲོ། ཁོས་ཐོག་དང་པོར་མི་ཚེ་ནི་སྣ་མང་ཁྱད་མཚར་ཡིན་པ་ཚོར་བ་
དང་། ཐོག་དང་པོར་མིའི་རང་བཞིན་དེ་རྟོགས་སོང་སྙམ། མི་ནི་ཕན་ཚུན་ལ་མཁོ་བ་རེད།
དགྲ་ཟླ་ཡིན་ནའང་དེ་བཞིན་རེད། མི་ཞིག་ལ་དགའ་བ་བསྐྱེད་ཐུབ་པ་ནི་སྐྱིད་སྣང་ཞིག་
ཡིན། ཁོས་སྔོན་ལྟར་སེམས་ལ་ཞེ་འཁོན་བཅངས་ནས་མི་བུ་གང་རུང་དང་དོན་གང་རུང་
ལ་འདང་རྒྱག་མི་རུང་། ཁོར་འགྱོད་སེམས་ཅི་ཡང་མེད། ཐ་ན་ཁོའི་ཤི་གསོན་གྱི་དགྲ་ཟླ་
སྟེ་བསླུ་བྲིད་གཏོང་མཁན་གྱི་ནན་རིམ་པ་དེ་ལའང་དྲིན་ཆེ་བའི་ལྟ་ཚུལ་གསར་བ་ཞིག་
བཟུང་། རྒྱུ་མཚན་ཁོས་ཆེས་ཐོག་མར་ཁོའི་བརྩེ་དུང་གི་སྒོ་གླེགས་ཕྱེ་བ་རེད།
མུན་ནག་ཁྲོད་དུ་འདི་དག་ཡོད་ཚད་ལ་བསམ་བློ་བཏང་ན་སྣང་བ་ཧ་ཅང་སྐྱིད་པོ་
ཞིག་རེད། ཁོ་ཕལ་ཆེར་རྨི་ལམ་གྱི་ཞིང་ཁམས་སུ་འགྲིམས། ཕྱིར་དྲན་དང་རྨི་ལམ་ཁྲོད་
ཀྱི་འཆར་ཡན་གཉིས་ལྷན་ཅིག་ཏུ་འདྲེས། སྐབས་འདིར་ཁོའི་སྣང་བར་ཁང་བའི་སྒོ་གློ་
བུར་དུ་ཕྱེ་བ་དང་མི་ཞིག་དལ་གྱིས་ནང་དུ་འོངས། ཁོས་དེ་བདེན་པར་རློམ་གྱིན་མེད། ཁོ་
གཉིད་ནས་གཏིང་ལ་སོང་ཡོད་པས་མིག་ཡང་ཕྱེ་མི་ཐུབ་པ་རེད། སྐབས་འདིར། ཁོའི་སྣང་
བར་མགོ་ཐོག་ཏུ་དབུགས་འབྱིན་རྔུབ་ཀྱི་སྒྲ་ཞིག་ཡོད། འཇམ་ཞིང་དྲོ་བའི་ངོ་ཞིག་དལ་
གྱིས་ཁོའི་ངོ་ལ་སྦྱར། ཁོས་དེ་ནི་རང་གི་ཨ་མ་ཡིན་པ་ཤེས། མོས་ཁོ་ལ་འོ་བྱེད་པ་དང་ལག་
པས་སྐྲ་ལ་བྱིལ་བྱིལ་བྱེད་བཞིན་མཆིས། ཁོས་མོས་འོ་བྱེད་པ་ཚོར་ལ་མོའི་མིག་ཟུང་ལས་
འཐོར་བའི་མིག་ཆུ་རྡོག་པོ་དེ་དག་ཡང་ཚོར་བྱུང་བས་ཞི་འཇམ་སྒོས་མོའི་གཅེས་སྐྱོང་
ལ་བརྡ་ལན་སྤྲད། འདི་ཉིད་ཞི་བའི་འགྲིག་མཐུན་དང་ཁ་རོག་གེར་ཁོའི་ཆེད་དུ་སྒྲུབ་པ་
མཐའ་དག་ལ་བཀའ་དྲིན་ཞུ་བའི་ཚུལ་དུ་བྱས། དེའི་རྗེས་ལོ་མང་འགོར་རྗེས། ཁོས་ད་
གཟོད་ཅི་ཡིན་ཆ་མ་འཚལ་བའི་མིག་ཆུ་དེ་རུ་ལོ་ན་རྒན་པའི་བུད་མེད་ཅིག་གི་དམ་ཚིག་
བསྡུས་ཡོད་པ་རྟོགས། མོས་ད་ནས་བཟུང་ཁོ་གཅིག་པུ་ལ་དབང་འདོད་དེ། མོའི་བུ་ཕྲུག་ལ་
དབང་འདོད། འདོད་པའི་རྩེ་དགའ་ལ་ཆགས་པའི་ཉེན་ཁར་མཆོང་བའི་སྔར་བྱས་མཐའ་
དག་རྒྱབ་ཏུ་བསྐྱུར་ནས་རེ་འདོད་ཡོད་ཚད་གཅོད་པར་འདོད། ཡིན་ཡང་མི་ཤེས་པ་ཞིག་
ལ་ཨ་མས་ཀྱང་ཁོས་མོར་མཇུག་འབྲས་མི་ལེགས་པ་འབྱུང་ངེས་པའི་བརྩེ་དུང་གི་མི་ཁ་
ཞིག་ལས་ཐར་དུ་བཅུག་པར་བཀའ་དྲིན་ཞུ་བཞིན་ཡོད་ལ། མོས་དམ་འཁྱུད་འདི་ལས་
བརྩེ་དུང་གི་མངར་སྐྱུར་ཁ་གསུམ་གྱི་ཁུར་བོ་དེ་ཤུལ་བཞག་རྒྱུ་རྫས་ཤིག་དང་འདྲ་བར་ཁོ་
བོར་གཏད་ནས་མ་འོངས་པར་གདོང་གཏད་དུ་བཅུག འདི་དག་ཡོད་ཚད་དེ་དུས་བྱིས་པ
ཡིན་པས་ཧ་མ་གོ ཡིན་ཡང་ཁོའི་སྣང་ངོར་མི་ཞིག་འདི་ལྟར་རང་ལ་དགའ་ཞིང་གཅེས་
པ་ནི་ཧ་ཅང་བདེ་སྐྱིད་ལྡན་པ་ཞིག་རེད། བདེ་སྐྱིད་དེར་བརྟེན་ནས་ཁོ་རང་འཇིག་རྟེན་གྱི་
གསང་རྒྱ་ཆེན་པོ་ཞིག་ཏུ་བཙུད།
དེ་ནས། མོའི་ལག་པ་ཁོའི་ལུས་ཐོག་ནས་ཕྱིར་འཐེན་ལ། མཆུ་ཏོ་ཁོའི་མཆུ་དང་
བྲལ་ནས། ཟོར་ཡང་བའི་ལུས་གཟུགས་དལ་བུར་འཕྱོ་བཞིན་སོང་། དྲོད་ཁོལ་ཞིག་དང་
དབུགས་ཀྱི་རྒྱུ་བ་ཉག་ཙམ་ལས་ཅི་ཡང་མ་བཞག མི་སེམས་སྐྱིད་པའི་རེ་བ་ཞིག་རང་
ཤུགས་སུ་སྐྱེས་བྱུང་ལ། རྗེས་ཕྱོགས་ཀྱང་རྒྱུན་པར་འདི་ལྟ་བུའི་འཇམ་མཉེན་མཆུ་སྒྲོས་ཀྱི་
ཚོར་བ་དང་འདི་ལྟར་གཞན་གྱིས་དྲོད་འཇམ་གྱིས་འཐམ་པར་རེ་བ་བཅངས། འོན་ཀྱང་།
རེ་བ་འདི་ལ་བཅོལ་བའི་གསང་བ་ལ་དབང་བའི་སྔོན་དཔག་དེ་གཉིད་ཀྱི་འདོད་པའི་གྲིབ་
ནག་ཅིག་གིས་ཡོངས་སུ་ཁེབས་ལ། དུས་ཚོད་འདི་འགའི་རིང་བྱུང་བའི་ཕྱིར་དྲན་གྱི་རྣམ་
པ་དག་གཟུགས་བརྙན་བཞིན་ཚོན་མདངས་བཀྲ་བའི་སྒོ་ནས་ཡང་བསྐྱར་ཁོའི་མིག་ལམ་
ནས་བརྒྱུད་ལ། ཁོ་རང་གཞོན་པའི་དུས་ཀྱི་དཔེ་དེབ་འདི་ཡང་བསྐྱར་ཐེངས་གཅིག་བསླུ་
བྲིད་དང་བཅས་རང་མོས་ཀྱིས་ཁ་ཕྱེ་སོང་། དེར་མཐུད་ནས། བྱིས་པ་འདི་གཉིད་དུ་ཡུར་བ་
དང་། ཁོའི་མི་ཚེ་ཡི་སྔར་ལས་ཟབ་པའི་རྨི་ལམ་གྱི་མགོ་ཚུགས་པའོ། །

རྒྱུས་མེད་པའི་བུད་མེད་ཅིག་གི་འཕྲིན་ཡིག

སྒྲུང་གཏམ་པ་གྲགས་ཅན་ལགས་ཉིན་གསུམ་རིང་རི་ཁུལ་དུ་ཡུལ་སྐོར་ལ་ཕྱིན་
རྗེས། ཞོགས་པ་འདིར་སླར་ཡང་ཝེ་ཡེ་ནཱར་ལོག་པར། མེ་འཁོར་འབབ་ཚིགས་ནས་ཚགས་
པར་ཞིག་ཉོས། ཁོང་གིས་ཚགས་པར་ངོས་ཀྱི་ཟླ་ཚེས་དེ་མཐོང་བས་གློ་བུར་དུ་དེ་རིང་
ནི་རང་གི་སྐྱེས་སྐར་ཡིན་པ་དྲན་བྱུང་། “ལོ་བཞི་བཅུ་ཞེ་གཅིག” ཡིན་པའི་ངེས་ཤེས་
དེ་ཡིད་ཀྱི་ག་ཤེད་ཅིག་ནས་འདྲོང་ཡང་། ཁོང་ལ་དགའ་སྐྱོ་གང་ཡང་སྐྱེས་མ་བྱུང་། ཁོང་
གིས་གང་འདོད་དུ་ཚགས་པར་གྱི་ཤོག་ལྷེ་འགའ་ཕར་སློག་ཚུར་སློག་བྱེད་ཞོར་འཇེབ་
འཁོར་ཆུང་བར་བསྡད་དེ་རང་གི་སྡོད་ཤག་ཏུ་ལོག གཡོག་པོས་ཁོང་ཡུལ་ན་མེད་པའི་
ཉིན་འདི་འགའི་རིང་མི་གཉིས་ཁོང་ལ་འཚམས་འདྲིར་འོངས་པའི་གནས་ཚུལ་དང་།
འགའ་ཡིས་ཁོང་ལ་ཁ་པར་བཏང་འོངས་པའི་གནས་ཚུལ་དེ་བཤད་རྗེས། སྡེར་མ་ཞིག་ཏུ་
ཉིན་འདི་འགའི་རིང་བསྡུ་ཉར་བྱས་པའི་འཕྲིན་ཡིག་རྣམས་ཁོང་ལ་སྤྲད། ཁོང་གིས་སྒྱིད་
མི་ལུག་ངང་འཕྲིན་ཡིག་དེ་དག་ལ་བལྟས། འཕྲིན་ཡིག་དེ་དག་སྤྲིང་མཁན་འགའ་ཞིག་གི་
མིང་ཡིག་གིས་ཁོང་ལ་སྤྲོ་བ་བསླངས་པས། ཡིག་སྐོགས་ཀྱི་ཁ་ཕྱེ་ནས་ལྟ་ཙམ་བྱས། ཡིག་
སྐོགས་ནང་གི་འཕྲིན་ཡིག་དེའི་ཡིག་གཟུགས་ནི་ཆ་མེད་རྒྱུས་མེད་ཅིག་ཡིན་ཁར།
པས་རེག་ཚེ་ཤོག་ལྷེ་ཅུང་མང་ཞིང་མཐུག་པོ་ཡིན་པའི་སྣང་བ་སྟེར་བས། ཁོང་གིས་འཕྲིན་
ཡིག་དེ་རེ་ཞིག་ལོགས་ཤིག་ཏུ་བཞག སྐབས་དེར་གཡོག་པོས་དབུགས་ཧལ་གྱིན་ཁོང་ལ་
གསོལ་ཇ་དྲངས་པས། ཁོང་ཡིད་ཚིམ་པའི་ངང་ལུས་རྒྱབ་རྐུབ་སྟེགས་ལ་བསྙེས་ཏེ། འཕྲིན་
ཡིག་དང་ཚགས་པར་སོགས་སྣག་ཤོག་དེ་དག་ཕར་སློག་ཚུར་སློག་འགའ་བྱེད་པ་དང་། དེ་
ནས་དུ་བ་རྐང་གཅིག་ལ་མེ་བསྒོས་རྗེས། གཞི་ནས་ལག་པ་བསྲིངས་ཏེ་ལོགས་སུ་བཞག་
ཡོད་པའི་འཕྲིན་ཡིག་དེ་ཚུར་བླངས།
འཕྲིན་ཡིག་དེར་ཕལ་ཆེར་ཤོག་ངོས་ཉི་ཤུ་སུམ་ཅུ་ལྷག་ཡོད་ཅིང་། རྒྱུས་མེད་པའི་
བུད་མེད་ཅིག་གི་ཡིག་གཟུགས་རེད། ཡི་གེ་དེ་གཟབ་མ་གཤར་གྱིས་བྲིས་འདུག་པས་
འཕྲིན་ཡིག་ཅིག་རེད་ཟེར་བ་ལས་ཟིན་བྲིས་ཤིག་རེད་ཅེ་ན་འོས་པ་འདྲ། ཁོང་གིས་རང་
དབང་མེད་པར་ཡང་བསྐྱར་ཡིག་སྐོགས་ལ་རེག་ཙམ་བྱས་ཤིང་། དེའི་ནང་དུ་ད་དུང་ལྷན་
ཐབས་ཅི་ཞིག་ལྷག་ཡོད་མེད་ལ་བལྟས་མོད། འོན་ཀྱང་། ཡིག་སྐོགས་སྟོང་བ་ཡིན། ཡིག་
སྐོགས་དང་འཕྲིན་ཡིག་གང་གི་སྟེང་དུ་སྐུར་མཁན་གྱི་སྡོད་གནས་བྲིས་མེད་ལ། ཐ་ན་མིང་
ཡིག་ཙམ་ཡང་བྲིས་མེད། ཁོང་གིས “དངོས་གནས་མཚར་བ་ལ་ཨང” སྙམ་ཞོར་ཡང་
བསྐྱར་འཕྲིན་ཡིག་ཀློག “ཁྱོད་ནི་གཏན་ནས་ངོ་ཤེས་མ་མྱོང་བའི་ང་ཡི་ཁྱོད་རེད” ཅེས་
པའི་ཚིག་འདི་ཐོག་མར་བྲིས་འདུག་པར། འབོད་མིང་ཡིན་ལ། ཁ་བྱང་རེད་ཅེ་ནའང་ཆོག
ཁོང་ཡ་མཚན་ནས་ཀློག་མཚམས་བཞག་ཅིང་། འདིས་ཁོ་རང་སྟོན་པ་ཡིན་ནམ་ཡང་ན་
རྟོག་བཟོའི་ཀློང་གི་མི་ཞིག་སྟོན་པ་ཡིན། ཁོང་གི་མཚར་སྣང་ཆེ་རུ་འཕེལ་བ་དང་། མུ་
མཐུད་དུ་བཀླགས་པར་འདི་ལྟར་བྲིས་ཡོད་དེ།
ངའི་བུ་ཆུང་ཁ་སང་ཚེ་ལས་འདས་སོང་། ཉམ་ཆུང་བའི་ཚེ་སྲོག་འདིའི་ཆེད་དུ་ངས་
འཆི་བདག་དང་ཉིན་ཞག་གསུམ་ལ་ཁྱོད་ཤི་ང་གསོན་གྱི་འཐབ་འཛིང་བྱས་ཤིང་། ཆུ་ཚོད་
བཞི་བཅུ་ལྷག་ལ་བུ་ཆུང་གི་ནད་ཁྲིའི་རྩིབ་ཏུ་ཙོག་ནས་བསྡད། སྐབས་དེར་ཁོར་ཆམ་
རིམས་ཕོག་པས་ཚ་བ་དྲག་ཏུ་རྒྱས་ཀྱིན་ཡོད། སྙིང་རྗེ་བའི་ལུས་པོ་བསྲེག་སྟེ་ཚ་ལམ་
བྱེད། ངས་སང་རས་ཤིག་རློན་པ་བྱས་ནས་བུ་ཆུང་གི་དཔྲལ་བར་གླན། ཉིན་ཐོག་ལ་མཚན་
བཞག་ནས་མཚམས་ཚིགས་མེད་པར་འགུལ་འཐེན་བྱེད་པའི་བུ་ཆུང་གི་ལག་ཟུང་ངའི་ལག་
པས་བཟུང་ནས་བསྡད། འདི་ལྟར་ཉིན་གསུམ་སོང་བའི་མཚན་མོར་ངས་ལྕོགས་མ་སོང་།
ཤེས་མེད་ཚོར་མེད་ངང་ངའི་མིག་ཟུང་གིས་རྒྱུན་འཁྱོངས་བྱེད་མ་ཐུབ་པར་ཟུམ་སོང་།
ང་རྐུབ་སྟེགས་མཁྲེགས་ཏོ་ཞིག་གི་སྟེང་ནས་ཆུ་ཚོད་གསུམ་བཞི་ལྷག་ལ་གཉིད་སོང་།
འཆི་བདག་གིས་ང་གཉིད་པའི་གོ་སྐབས་དང་བསྟུན་ནས་ངའི་བུ་ཆུང་གི་ཚེ་སྲོག་ཕྲོགས་
སོང་། སྐབས་དེར་སྙིང་དུ་སྡུག་པའི་བུ་ཆུང་དོག་ཅིང་ཕྲ་བའི་བྱིས་པའི་ནད་ཁྲིར་བསྙལ་
འདུག ཁོའི་ནག་ཅིང་གྲིམ་པའི་མིག་ཟུང་ད་སྔོན་ཏག་ཏག་ལ་ཟུམ་སོང་། སྤར་ཁ་ཟུམ་
པའི་ལག་ཟུང་ཡང་ཁོའི་ཚི་ལེན་དཀར་པོ་དེའི་སྟེང་བཞག་འདུག ནད་ཁྲིའི་གྲུ་ཟུར་བཞི་
རུ་ཞག་སྒྲོན་བཞི་མཐོན་པོར་བསྒྲོན་ཡོད་པར། ངས་ནད་ཁྲིའི་ཕྱོགས་ལ་བལྟ་མ་ཕོད། ཐ་ན་
ང་འགུལ་ཙམ་ཡང་བྱེད་མ་ཕོད། རྒྱུ་མཚན་ནི་སྒྲོན་འོད་ལམ་སེ་བཏང་ཚེ། ངའི་གྲིབ་མ་ནི་
བུ་ཆུང་གི་གདོང་པ་དང་དམ་པོར་བཙུམ་པའི་མཆུ་སྒྲོས་བརྒྱུད་ནས་འཁྱུག་ཙམ་བྱེད་སྲིད།
དེ་ལ་རྐྱེན་བྱས་ཏེ་ཕར་བལྟས་ཚོད་ཀྱིས་བུ་ཆུང་གི་གདོང་གི་སྐྱི་མོ་འགུལ་ཙམ་བྱེད་པ་
མིན་ནམ་སྙམ་པའི་མིག་འཁྲུལ་ལྟ་བུ་སྟོན་ལ། དེ་བས་ངས་བུ་ཆུང་ཤི་མི་འདུག་ཨང་སྙམ་
ཡང་སྲིད་དེ། བུ་ཆུང་སད་སྲིད། དེར་མ་ཟད། ཁོའི་དྭངས་ཤིང་གཙང་བའི་གྲེ་བ་ལས་ནར་
མ་སོན་པའི་བྱིས་པའི་སྐད་ཆ་གཉོམ་པོ་ཞིག་ང་ལ་བཤད་ཀྱང་སྲིད། འོན་ཀྱང་། ཁོ་ཚེ་ལས་
འདས་ཟིན་པ་ངས་ཤེས་ཡོད། ངས་སེམས་སུ་ཡང་བསྐྱར་རེ་ཆད་ཅི་ཡང་མི་འབྱུང་ཆེད་
ནད་ཁྲིའི་ཕྱོགས་ལ་ལྟ་མི་འདོད། ངས་ཤེས་ཡོད་དེ། ངའི་བུ་ཆུང་ཁ་སང་ཚེ་ལས་འདས་སོང་
བས། ད་ལྟ་འཇིག་རྟེན་འདིར་ང་ལ་ཁྱོད་ལས་ཅི་ཡང་ལྷག་མི་འདུག འོན་ཀྱང་། ཁྱོད་ཀྱིས་
ངའི་སྐྱིད་སྡུག་ཅི་ཡང་ཤེས་མེད་དེ། ཁྱོད་ཀྱིས་དགའ་སྐྱིད་ཁོ་ན་འཚོལ་བཞིན་འདུག་པས་
ཁྱོད་ཀྱིས་ཅི་ཡང་ཤེས་མི་སྲིད། ཡང་ན་གཞན་དང་ལྷན་དུ་དགའ་སྐྱིད་དགོད་སྒྲར་རོལ་
ཞིང་མཆིས། ང་ལ་ཡོད་པ་ནི་ཁྱོད་ཁོ་ན་ཡིན་མོད། ཁྱོད་ཀྱིས་གཏན་ནས་ང་རང་ངོ་ཤེས་མ་
སོང་། ཡིན་ནའང་། ང་སྔར་ལྟར་ཁྱོད་ལ་དགའ་བཞིན་ཡོད།
ངས་ཞག་སྒྲོན་ཨང་ལྔ་པ་སྒྲོག་ཙེའི་སྒང་བསྒྲོན་ཅིང་། དེ་ནས་ཁྱོད་ལ་འཕྲིན་ཡིག་
འདི་བྲིས་པ་ཡིན། ངས་ཁེར་རྐྱང་དུ་ཚེ་ལས་འདས་པའི་ངའི་བུ་ཆུང་སྲུངས་ནས་སྡོད་པ་
ལས། སེམས་གཏིང་གི་བརྩེ་དུང་གཞན་པར་མི་བརྗོད་པ་སྲིད་དམ། ཡང་གཅིག་བཤད་ན།
འཇིགས་ཡེར་བའི་གནས་སྐབས་འདིར། ངས་ཁྱོད་ལས་གཞན་སུ་ཞིག་ལ་བཤད་དམ། ཁྱོད་
ནི་སྔོན་ཆད་ངའི་ཡོད་ཚད་ཡིན་ལ། ད་ལྟའང་ངའི་ཡོད་ཚད་ཡིན་ཨང་། ཁྲིགས་ཁྲིགས་
མེད་ན་ངས་ཁྱོད་ལ་བཤད་པ་འདི་གསལ་བོ་ཞིག་མིན་ཡང་སྲིད་ལ། ཁྱོད་ཀྱིས་ཀྱང་ངས་
ཅི་ཞིག་བཤད་ཡོད་པ་ཧ་མི་གོ་ནའང་ཐང་། ངའི་ཀླད་པའི་ནང་ནག་འཐོམ་མེར་གྱུར་ཅིང་།
སྲིན་ཁུང་གི་རྩ་གཉིས་ཀའང་འཁུམ་འགུལ་བྱེད་པ་ནི་མི་ཞིག་གིས་ཐོ་བས་རྡུང་བ་བཞིན་
ངའི་རྐང་ལག་བཞི་ལ་ཟུག་གཟེར་དྲག་ཏུ་ལྡང་བས། ངས་རང་ལའང་ཆམ་རིམས་ཕོག་སྟེ་
ཚ་བ་རྒྱས་པར་སྙམ། སྐབས་འདིར་རིམས་ནད་ནི་དུད་ཁྱིམ་རེ་རེར་མཆེད་བཞིན་འདུག
གལ་ཏེ་ང་ལའང་རིམས་ནད་འགོས་པ་ཡིན་ཚེ། ང་ནི་བུ་ཆུང་དང་ལྷན་དུ་ཚེ་ཕྱི་མར་ཕྱིན་
ཆོག་པས་ཅི་འདྲའི་སྐྱིད་པ་ལ་ཨང་། ངས་རང་སྲོག་རང་གིས་ཀྱང་གཅོད་མ་དགོས་པ་རེད།
སྐབས་ལ་ལར། ངའི་མིག་མདུན་ཧྲིལ་བོ་ནག་ཐིབ་སེ་འགྲོ་ཞིང་། ཐ་ན་ངས་འཕྲིན་ཡིག
འདིའང་བྲིས་མི་ཚར་སྙམ། འོན་ཀྱང་། ངས་རང་གི་སྟོབས་ཤུགས་ཡོད་རྒུ་སྤྱད་ནས་ངར་
ཤུགས་ཆེར་བསྐྱེད་ཀྱིས་ཁྱོད་དང་ལབ་གླེང་ཐེངས་གཅིག་བྱེད་དགོས། འདི་ནི་ཁྱོད་དང་འུ་
གཉིས་ཀྱི་ཁ་བརྡ་ཐོག་མ་ཡིན་ལ། ཆེས་རྗེས་མ་དེའང་ཡིན་སྲིད། ངའི་སྙིང་ཉེ་ལགས། ཁྱོད་
ནི་གཏན་ནས་ང་ངོ་ཤེས་མ་མྱོང་བའི་ང་ཡི་ཁྱོད་ཡིན་ལགས།
ངས་ཁྱོད་ཁོ་ནར་ཁ་བརྡ་བྱེད་འདོད། ཐེངས་དང་པོར་ཡོད་ཚད་ཁྱོད་ལ་བརྗོད་དགོས།
ངས་ཁྱོད་ལ་ངའི་མི་ཚེ་ཧྲིལ་བོ་ཤེས་སུ་འཇུག་དགོས། ངའི་མི་ཚེ་གང་བོ་ཁྱོད་ལ་དབང་
བ་ཡིན། འོན་ཀྱང་། ཁྱོད་ཀྱིས་ནམ་ཡང་བདག་གི་མི་ཚེ་འདིར་ཆ་རྒྱུས་གང་ཡང་མེད།
གལ་ཏེ་ང་འཆི་བར་གྱུར་ན་སྐབས་འདིར་ངའི་ཡན་ལག་བཞི་བོ་རེས་གྲང་རེས་ཚ་
ཡི་རིམས་ནད་ཀྱིས་ངའི་ཚེ་སྲོག་གི་སྐུད་པ་ཆད་པར་གཙེས་ཀྱིན་འདུག་པས། ཁྱོད་ཀྱིས་
གཏམ་ལན་སུ་ལ་ལྡོན་ནམ། དེ་བས་ངས་ཀྱང་ཁྱོད་ལ་བདག་གི་གསང་བ་ཤེས་སུ་བཅུག་པ་
ཡིན། གལ་ཏེ་ང་ད་དུང་མུ་ནས་གསོན་དགོས་ཚེ། ངས་འཕྲིན་ཡིག་འདི་དུམ་བུར་གཤགས་
ནས་ང་ཁ་རོག་གེར་སྡོད་སྲིད་དེ། སྔོན་ཆད་ལྟར་ཁ་རོག་གེར་སྡོད་སྲིད། འོན་ཀྱང་། གལ་ཏེ་
འཕྲིན་ཡིག་འདི་ཁྱོད་ཀྱི་ལག་ལ་འབྱོར་བ་ཡིན་ཚེ། ཁྱོད་ཉིད་འདི་རུ་ཤི་ཟིན་པའི་བུད་མེད་
ཅིག་གིས་ཁྱོད་ལ་མོའི་ཐོབ་ཐང་དང་འཚོ་བ། མོ་གསོན་པ་ནས་ཤི་བའི་བར་དུ་མོའི་ཚེ་སྲོག་
ཁྱོད་ལ་དབང་མྱོང་བ་སོགས་བརྗོད་ཀྱིན་ཡོད་པ་ཤེས་ཡོང་། འཕྲིན་ཡིག་འདིར་བལྟས་རྗེས་
ཁྱོད་ཉིད་སྐྲག་མི་དགོས་ཏེ། ཤི་བོ་ཞིག་ལ་རེ་བ་ཅི་ཡང་མེད་པར་མ་ཟད། མོས་གཞན་གྱི་བརྩེ་
དུང་ལ་རེ་བ་མི་འཛིན་ཞིང་སྙིང་རྗེ་སྐྱེས་པ་དང་སེམས་གསོ་ཐོབ་པར་དེ་བས་ཀྱང་ངོ་། །ང་
ཁྱོད་ལ་རེ་བ་ཉག་གཅིག་ཡོད་པ་ནི། ཁྱོད་ལ་བརྗོད་ཟིན་པའི་སེམས་ཀྱི་སྡུག་གཏམ་འདི་
དག་ལ་ཁྱོད་ཀྱིས་ཡིད་ཆེས་བྱ་རྒྱུ་དང་། ངས་བཤད་པ་མཐའ་དག་ལ་ཡིད་ཆེས་གནང་རྒྱུ་
དེ་ཡིན། འདི་ནི་ངའི་རེ་བ་ཉག་ཅིག་ཡིན། མི་ཞིག་གིས་རང་གི་ཕྲུ་གུ་གཅིག་པུ་ཚེ་འདས་
བྱས་པའི་སྐབས་སུ་རྫུན་བཤད་མི་སྲིད་དོ། །
ངས་རང་གི་མི་ཚེ་ཧྲིལ་བོ་དེ་ཁྱོད་ལ་ཡོངས་སུ་བརྗོད་དགོས། ངོ་མ་བཤད་ན་ངའི་
མི་ཚེ་འདི་ནི་ཁྱོད་རང་ངོ་ཤེས་པའི་ཉིན་དེ་ནས་བཟུང་མགོ་བརྩམས་པ་ཡིན། དེའི་ཡར་
སྔོན་དུ། ངའི་འཚོ་བ་ནི་ཉག་ཉོག་དང་སྐྱོ་སྣང་གིས་ཁེངས་པ་ཞིག་ཡིན་ཏེ། ངས་ནམ་ཡང་
ས་ཆག་གི་ལོ་ཟླ་དེ་ཕྱིར་དྲན་བྱ་མི་འདོད། དེ་ནི་སྡོམ་རྒྱ་དང་དངོས་པོ་ཧྲལ་ཧྲུལ་གྱིས་ཐབས་
ཁེངས་པའི་ས་དོང་ཞིག་དང་འདྲ། དེ་དག་དྲན་ན། བདག་གི་སེམས་ནི་འཁྱག་སིབ་སིབ་ཏུ་
འགྱུར། ཁྱོད་དང་འཕྲད་སྐབས། ང་རང་ལོ་ན་བཅུ་གསུམ་རེད། ཁྱོད་ད་ལྟ་བསྡད་ཡོད་སའི་
ཁང་རྩེག་དེའི་ནང་བསྡད་ཡོད། སྐབས་འདིར། ཁྱོད་ཀྱིས་ཁང་པ་དེར་འཕྲིན་ཡིག་འདི་
ལག་ལ་བཟུང་ཡོད་ན། དེ་ནི་ངའི་ཚེ་སྲོག་གི་ཆེས་མཐའ་མའི་གནས་སྐབས་ཡིན། ཁྱོད་
དང་ང་ཁང་རྩེག་གཅིག་ཏུ་བསྡད་ཡོད་ཅིང་། ང་ཚོའི་ཁང་སྒོ་ཁ་གཏད་དུ་ཡོད་མོད། ཁྱོད་
ཀྱིས་ང་ཚོ་གཏན་ནས་དྲན་མི་སྲིད་དེ། རྩིས་གཉེར་པ་གཤིས་གྱོང་ཞིག་གི་ཆུང་མ་ཡུགས་
མོ་དེ་དང(མོས་རྒྱུན་དུ་སྡུག་གོས་ཤིག་གྱོན་ཡོད)མོའི་འཚར་ལོངས་མ་བྱུང་བའི་བུ་མོ་སྐམ་
རིད་དེ་དྲན་མི་སྲིད། ང་ཚོའི་སྡོད་གནས་བབ་ཆགས་ཤིང་གཉོམ་ཆུང་གྲགས་མེད་ཡིན།
ང་ཚོ་འབྱོར་ཆུང་གྲལ་རིམ་གྱི་དབུལ་ཕོངས་དང་སྡུག་ཡུས་ཀྱི་མཁའ་དབུགས་ཁྲོད་ཚིམ་
འདུག་པས། ཁྱོད་ཀྱིས་ང་ཚོའི་རུས་མིང་ཙམ་ཡང་གཏན་ནས་གོ་མྱོང་མེད་ནའང་ཐང་། རྒྱུ་
མཚན་ནི་ང་ཚོའི་སྒོ་ཁར་འགེལ་བྱང་ཅི་ཡང་བཀལ་མེད་པ་དང་། ང་ཚོར་འཚམས་འདྲིར་
ཡོང་མཁན་དང་འདྲི་བརྩད་གཏོང་མཁན་སུ་ཡང་མེད། ལྷག་པར་དུ་དོན་དག་བྱུང་ནས་
ཡུན་རིང་འགོར་ཟིན། ལོ་ངོ་བཅོ་ལྔ་བཅུ་དྲུག་ཙམ་འདས་པས་ཁྱོད་ཀྱིས་ཅི་ཡང་མི་ཤེས་
པ་ཁོ་ཐག་ཡིན། ངའི་སྙིང་ཉེ་ལགས། འོན་ཀྱང་། ང་ལ་མཚོན་ན། ངས་ལྷག་བསམ་འཁོལ་
བའི་ངང་འདས་དོན་དག་ཞིབ་ཏུ་ཕྱིར་དྲན་བགྱིས་པ་ཡིན། ངས་ཐེངས་དང་པོར་མི་ཚང་
མས་ཁྱོད་གླེང་བཞིན་པ་ཡིད་ལ་གསལ་བོར་དྲན་ཐུབ། ཐེངས་དང་པོར་ཁྱོད་མཐོང་བའི་
ཉིན་མོ་དེ……མིན། དུས་ཚོད་གཅིག་རིང་གི་དོན་དག་དེ་རིགས། དེ་རིང་བྱུང་བ་དང་
འདྲ་བས་ངའི་ཡིད་ལ་འཛིན་མི་ཐུབ་དོན་ཅི་ཡོད་དམ། རྒྱུ་མཚན་ནི་དུས་དེ་ནས་བཟུང་
ངའི་མི་ཚེར་འགྱུར་ལྡོག་འབྱུང་མགོ་བརྩམས་སོང་། སྙིང་ཉེ་ལགས། བཟོད་སྒོམ་གནང་
རོགས། ངས་ཡོད་ཚད་མགོ་ནས་མཇུག་བར་བརྗོད་པར་ཉན་རོགས་གནོངས། ངས་ཁྱོད་
ལ་ཞུ་བ་འཐེན། ངས་རང་ཉིད་ཀྱི་འདས་སོང་བརྗོད་པའི་སྐར་ཆ་འགའི་དུས་ཡུན་ཙམ་ལ་
ཁྱོད་རང་སུན་པོ་མི་ཡོང་བར་ཞུ། ང་ཁྱོད་ལ་ཚེ་གང་བོར་དགའ་བ་ལས་སུན་སྣང་གཏན་
ནས་སྐྱེས་མ་མྱོང་ཨང་།
ཁྱོད་གནས་སྤར་ནས་མ་ཡོང་གོང་། ཁྱོད་ཀྱི་ཁང་བ་དེར་སྡོད་པའི་མི་ནི་གདུག་རྩུབ་
ཅན་དང་སྤྱོད་པ་གདོན་གྱིས་བརླམས་པས་འཛིང་རེས་ཁོ་ན་བྱེད། ཁོ་ཚོ་དབུལ་བོ་དབུལ་
ནག་ཡིན་ཡང་། ཁྱིམ་མཚེས་དབུལ་བོ་ཡིན་པར་དེ་བས་ཞེན་ལོག་ཅིང་། ཁོ་ཚོའི་འབྱོར་
མེད་དབུལ་ནག་གི་རྩིང་སྤྱོད་ལ་ང་ཚོ་གཏན་ནས་མི་འཐད་པས། ཁོ་ཚོ་ང་ཚོའི་སྟེང་ལ་
ཞེ་སྡང་དྲག་པོ་ཡོད། ཁྱིམ་ཚང་དེའི་སྐྱེས་པ་ཆང་རྐྱལ་ཞིག་ཡིན་པས། རྒྱུན་པར་ཆུང་མར་
གཅར་རྡུང་བྱེད་ཅིང་། རྒྱུན་དུ་མཚན་གུང་ཁང་བའི་ནང་རྐུབ་སྟེགས་དང་སྒྲོག་ཙེ་སར་
བརྡབས་པ་དང་སྡེར་མ་གཅོག་པའི་སྒྲ་སོགས་ཀྱིས་ང་ཚོ་གཉིད་ལས་དཀྲོགས་པར་བྱེད།
ཐེངས་ཤིག་ལ་ཆང་རྐྱལ་དེས་ཆུང་མར་གཅར་རྡུང་བྱས་ནས་མགོ་བོ་ཁྲག་གིས་བརྫིས་ཤིང་།
སྐྲ་ལོ་བཤིག་སྟེ་སིལ་བུར་སྒོ་ཕྱིར་ཐོན་ཏེ་རྡོ་སྐས་ཐོག་འབྲོ་བཞིན་པ་མཐོང་། ཆང་རྐྱལ་
དེས་ད་དུང་ཡང་མོའི་ལྟག་རྒྱབ་ཏུ་སྐད་འགྲགས་འབྱིན་ཅིང་སྡིགས་དམོད་གཏོང་། སྐབས་
དེར། གཡས་གཡོན་གྱི་ཁང་བ་དག་གི་སྒོ་ཕྱེ་ནས་མི་མང་པོ་ཕྱིར་ཐོན་པ་དང་ཉེན་རྟོག་པ་
འབོད་རྒྱུ་ཞེས་འཇིགས་སྐུལ་བས། ད་གཟོད་འུར་ཟིང་དེ་ཞི་འཇགས་སུ་སོང་། ངའི་ཨ་མས་
ཐོག་མ་ནས་ཁྱིམ་མཚེས་འདི་དང་འབྲེལ་འདྲིས་བྱེད་པར་གཡོལ་ཞིང་། འདི་བ་ཚང་གི་
བྱིས་པ་ཚོ་དང་མཉམ་དུ་རྩེ་བ་གཏན་འགོག་བྱེད་པས། ཁོ་ཚོས་གོ་སྐབས་ཤིག་འགྲིག་ཚེ་ང་
ལ་སྙད་རྐོ་བ་ཡིན། གལ་ཏེ་སྲང་བར་ནས་ཁོ་ཚོ་དང་འཕྲད་ཚེ། ངའི་རྗེས་ལ་སྐད་ཆ་བཙོག
པ་བརྗོད་སྲིད། ཐེངས་ཤིག་ལ་ཁོ་ཚོས་ཁངས་རྡོག་གིས་ངའི་ཐོད་པར་བརྒྱབ་ནས་ཁྲག་
བཞུར་དུ་བཅུག ཁང་རྩེག་དེའི་མི་ཚང་མར་ཐུན་མོང་གི་བསམ་ཚུལ་ཞིག་ཡོད་པ་ནི་ཁོ་
ཚོ་ཚང་མ་ཁྱིམ་ཚང་དེར་ཞེ་འགྲས་སུ་སོང་ཡོད། ཉིན་ཞིག་ལ། གློ་བུར་དུ་དོན་དག་ཅིག་
བྱུང་བ་ངས་བརྗེད་མེད་དེ། ཁོ་ཚང་གི་སྐྱེས་པས་བརྐུས་བྱས་ཏེ་འཛིན་བཟུང་ཐེབས་རྗེས།
ཁོའི་ཆུང་མས་ཁྱིམ་གྱི་དངོས་པོ་ཙག་ཙིག་བསྣམས་ཏེ་གནས་སྤར་སོང་བས། ང་ཚོ་ཚང་མ་
སེམས་ལྷོད་ལ་འབབ་པའི་གོ་སྐབས་ལྡན་སོང་། ཁོ་ཚང་སོང་རྗེས་ཁང་བ་སླར་ཡང་གཞན་
པར་གླ་ཆོག་པའི་བརྡ་ཡིག་དེ་ཉིན་འགར་སྒོ་ལེབ་ངོས་སུ་སྦྱར་ཡོད། རྗེས་སུ་བརྡ་ཡིག་དེ་
བཀོག་ནས་མེད་པ་དང་། ར་སྐོར་དེར་གཏམ་གསར་ཞིག་ཁྱབ་འོང་བ་ནི། རྩོམ་པ་པོ་ཞིག་
གིས་ཁང་བ་དེ་གླས་ཟིན་པ་དང་། ཅང་མ་འགོར་བར་མི་ཧྲེང་གཤིས་རྒྱུད་འཇམ་ཞིང་ལྷོད་
པ་ཅན་ཞིག་ཁང་བ་དེར་བསྡད་འདུག་པ་གོ་སོང་། སྐབས་དེར། ངས་ཐེངས་དང་པོར་ཁྱོད་
ཀྱི་མིང་ཐོས་པ་ཡིན།
ཉིན་འགའི་རྗེས་སུ། དཀར་རྩི་འབྱུག་མཁན་དང་གད་དར་གཏོང་མཁན་སོགས་
འོང་ནས་ཁང་པར་གད་དར་བཅའ་དག་ཅིག་བྱས་ཤིང་། ཁང་བའི་ནང་སྡོད་མཁན་སྔོན་
མས་ཧ་ཅང་བཙོག་པོར་བཏང་ཡོད་པས་གད་དར་བྱེད་སྐབས་དཀའ་ལས་མི་ཉུང་བར་
ཐུག དེ་བས། ཉིན་དེ་དག་ལ་ཁང་རྩེག་གི་བར་ཁྱམས་སུ་ཁྲོག་སྒྲ་དང་པང་སྒྲ། ཁྱིམ་ཕྱགས་
པ་དང་གྱང་ངོས་འབྲད་པའི་སྒྲ་དག་རྣ་བར་གཟན་མོད། ངའི་ཨ་མས་ཡིད་ཚིམ་པའི་རྣམ་
འགྱུར་སྟོན་བཞིན། ད་ནས་བཟུང་སྔོན་ཆད་ཀྱི་ཁྱིམ་མཚེས་སྡུག་ཏོ་ཚང་དང་འགྲོགས་མི་
དགོས་ཞེས་ཟེར། ངས་ཁྱོད་རང་གནས་སྤོར་དུས་ཀྱང་དངོས་སུ་མ་མཐོང་། ཁྱོད་ཀྱིས་རང་
གི་གཡོག་པོར་གནས་སྤོར་བའི་ལས་ཀ་ཡོད་ཚད་བཀོད་སྒྲིག་བྱས་ཡོད་ཤས་ཆེ། ཁྱོད་ཀྱི་
གཡོག་པོ་གཟུགས་ཐུང་ལ། སྐྲ་ལོ་དཀར་ནག་འདྲེས་མར་མངོན་པའི་མི་རྣམ་རིག་ཅན་
ཞིག་རེད། ནམ་རྒྱུན་དབུགས་ཀྱི་འབྱིན་རྔུབ་ཡང་ཞིང་དལ་བ་དང་། ཀླད་པ་གསལ་ཞིང་
ལྷོད་ལ་བབས་ཏེ་མིག་གིས་ཡོད་ཚད་ཁེབས་ཐུབ་པའི་ཉམས་འགྱུར་ཞིག་གིས་བྱ་བར་
བཀོད་འདོམས་བྱེད་པས། ཁོས་མི་ཡོངས་ལ་བག་ཆགས་གཏིང་ཟབ་ཅིག་བཞག་ཡོད། རྒྱུ་
མཚན་ནི་གྲོང་བརྡལ་ལ་ཆགས་པའི་ཁང་བ་འདིར་མཐོ་རིམ་སྐྱེས་པའི་གཡོག་པོ་ཤིན་ཏུ་
ཉུང་བས་མི་རྣམས་ཀྱི་སྣང་ངོར་བྱ་དངོས་གསར་པ་ཞིག་ཡིན་ལ། དེའི་མཚུངས་སུ་ཁོས་
ཀུན་ལ་བརྩི་བཀུར་བྱེད་ཅིང་གུས་ཉམས་སྟོན་པ་དང་། རང་ཉིད་ཀྱི་ཐོབ་ཐང་ངོམ་སོ་མི་
བྱེད་པར་གཡོག་པོ་ཕལ་བ་ཞིག་གི་ངང་ཚུལ་འཛིན་པས་ཁོ་ལ་སེམས་བསམ་པས་ཁ་བརྡ་
གློད་ཆོག་གི་ཡོད། ཁོས་ཉིན་དང་པོ་ནས་གུས་ཤིང་བཀུར་བའི་བཟོ་ལྟས་ངའི་ཨ་མར་གང་
ནས་ཐུག་ཀྱང་ཁ་ཡ་བྱེད་པར་མ་ཟད། ཁོས་ངའི་ཨ་མ་ཐོབ་ཐང་ཡོད་པའི་ལྕམ་མོ་ཞིག་གི་
ཚད་དུ་འཇོག ཐ་ན་བུ་མོ་ཆུང་ཆུང་ང་ལའང་ཞི་འཇམ་དང་གཟབ་ནན་གྱི་རྣམ་འགྱུར་
སྟོན། ཁོས་རྒྱུན་དུ་ཁྱོད་ཀྱི་མིང་གིས་འབོད་སྐབས་སྔར་མེད་ཀྱི་གུས་ཉམས་ཤིག་གི་བཟོ་ལྟ་
སྟོན་འོང་། སུས་མཐོང་ཡང་ཁྱོད་གཉིས་ཀྱི་འབྲེལ་བ་ནི་བདག་པོ་དང་གཡོག་པོའི་འབྲེལ་
བ་ལས་བརྒལ་བའི་སྣང་ཚོར་སྐྱེས་ཡོང་། དེར་བརྟེན་ང་རང་གཤིས་རྒྱུད་ཡག་པའི་རྒན་
རྗོན་ལགས་ལ་སེམས་གཏིང་ནས་དགའ་བས་མ་ཚད། ལྐོག་ཏུ་ཕྲག་དོག་ཀྱང་བྱས་མྱོང་སྟེ།
ཁོ་ནམ་ཡང་ཁྱོད་དང་མཉམ་དུ་འགྲོགས་ཤིང་། ཁྱོད་ལ་ཞབས་ཏོག་སྒྲུབ་པའི་སྐལ་བ་ལྡན་
པ་དེས་ཀྱང་ལོས་ཡིན།
སྙིང་ཉེ་ལགས། ངས་འདི་ཡོད་ཚད་ཁྱོད་ལ་བཤད་ཅིང་། དགོད་བྲོ་བའི་དོན་ཕྲན
ཚེགས་འདི་དག་མཚམས་ཚིགས་མེད་པར་ཁྱོད་ལ་བཤད་དོན་ནི། ཁྱོད་ཀྱིས་སྙིང་ཆུང་
འཛེམ་བག་གི་རྒྱ་ལ་ཚུད་པའི་ང་ལ་དེ་ལྟ་བུའི་གསོན་ཤུགས་བསྩལ་པ་ཤེས་སུ་འཇུག་པའི་
ཆེད་དུ་ཡིན། ཁྱོད་ཉིད་ངའི་འཚོ་བའི་ཁྲོད་ལ་དངོས་སུ་མ་ཞུགས་གོང་ནས་ཁྱོད་ཀྱི་མཐའ་
འཁོར་ནས་འདི་ལྟའི་འོད་སྣང་དང་འབྱོར་ཕྱུག ཁྱད་མཚར། ལྐོག་གྱུར་གྱི་སྔ་ལྟས་ཤིག་
འབྱུང་གིན་འདུག་པས། ཐོག་ཁང་འདིར་སྡོད་པའི་མི་རྣམས་ངོ་མཚར་དང་བཅས་ཁྱོད་རང་
གནས་སྤར་ནས་འོང་བར་རེ་སྒུག་ཆེན་པོ་བྱེད། (འཚོ་བའི་རྒྱ་ཁྱོན་གུ་དོག་པར་རོལ་བའི་མི་
རྣམས་ནི་ར་བའི་སྒོ་ཁར་བྱུང་དང་འབྱུང་མུས་ཀྱི་བྱ་དངོས་གསར་བ་ཡོད་ཚད་ལ་ཡ་མཚན་
པར་བྱེད)ཉིན་ཞིག་གི་ཕྱི་དྲོར། ང་རང་སློབ་གྲྭ་ནས་ཡུལ་ལ་ལྡོག་སྐབས། དབོར་སྐྱེལ་རླངས་
འཁོར་ཐོག་ཁང་གི་སྒོ་ཆེན་ཁ་རུ་འདུག་པས། སྐབས་དེར་ངས་ཁྱོད་ལ་བཟུང་བའི་མཚར་
སྣང་ཆེ་ནས་ཆེ་རུ་ཕྱིན། སྣོད་ཅ་ལག་མང་ཆེ་བ་ནི་ཧ་ཅང་ལྗིད་སྟུག་ཡིན་ནའང་། སྐྱེལ་
མཁན་གྱིས་སྔ་མོ་ནས་ཐོག་ཁང་ནང་བསྣུར་ཚར་ལ། ཅ་ལག་ཆུང་བ་འགའ་རེ་ཁང་བར་
སྐྱེལ་བཞིན་འདུག ཁྱོད་ཀྱི་དངོས་པོ་ཚང་མ་ཁྱད་མཚར་བས། ང་སྒོ་ཆེན་ཁ་རུ་མཚར་སྣང་
གིས་ལངས་བསྡད་པ་ཡིན། ཁྱོད་ཀྱི་དངོས་པོ་ཚང་མ་དེ་འདྲའི་སྤུས་དག་ཅིང་གཞན་དང་མི་
མཚུངས་པ་ཞིག་ཡིན་པས་ངས་ཁྱོན་ནས་རིག་མྱོང་མེད་དེ། རྒྱ་གར་གྱི་སྐུ་འདྲ་དང་དབྱི་ཐ་
ལིའི་རྐོ་བཟོ། ཁ་དོག་རྣམ་པར་བཀྲ་ཞིང་མིག་ལ་འཚེར་བའི་སྣུམ་མཚོན་རི་མོ། ཁང་བར་
མ་སྐྱེལ་བའི་དཔེ་ཆ་སོགས་ཤིན་ཏུ་མང་། ངས་དཔེ་ཆ་ནི་དེ་འདྲའི་ལྟ་ན་སྡུག་པ་ཞིག་ཡིན་
པ་ཤེས་མ་སོང་། དཔེ་ཆ་རྣམས་སྒོ་ཆེན་ཁ་རུ་བླུགས་འདུག་པར་གཡོག་པོས་རེ་རེ་བཞིན་
ལག་ལ་བླངས་ཏེ་དེ་ཚོའི་སྟེང་གི་ས་རྡུལ་སྒྲོ་ཕྱགས་ཀྱིས་སྤྲུགས་པར་བྱེད། ང་རང་མཚར་
སྣང་དང་བཅས་རྐང་འཇབ་ལག་འཇབ་ཀྱིས་རི་ལྟར་སྤུངས་པའི་དཔེ་ཆའི་མཐའ་བསྐོར་
ནས་འགྲོ་ཞོར་དང་ལྟ་ཞོར་བྱས་པར། ཁྱོད་ཀྱི་གཡོག་པོས་ང་ལ་འདི་བྱོས་དང་དེ་མ་བྱེད་ཀྱི་
གཏམ་གང་ཡང་མེད། དོན་ངོ་མར་ངས་དཔེ་ཆ་གང་རུང་གི་རྒྱབ་ཤོག་ལ་འཕུར་མཉེད་བྱེད་
འདོད་ནའང་། ངས་མཇུག་མཐར་དཔེ་ཆ་གཅིག་ལའང་ལག་པས་རེག་མ་ཕོད། ང་སྐྲག་ནས་
སྙིང་འདར་བཞིན་ཉེ་ལོགས་ནས་དཔེ་ཆའི་ཁ་བྱང་ལ་ལྟ་ཙམ་བྱས་པར། དཔེ་ཆའི་ཁྲོད་དུ་
ཧྥ་རན་སེ་དང་། དབྱིན་ཡིག་གི་དཔེ་ཆ་ཡོད་ལ། ད་དུང་དཔེ་ཆ་ལ་ལ་ཞིག་ཡིག་རིགས་གང་
གིས་བྲིས་པ་ཤེས་མ་སོང་། ང་དངོས་གནས་དུས་ཚོད་འགའ་ཤས་ནང་དཔེ་ཆ་དེ་དག་ལ་
ཧྲིག་འདུག་ནའང་ཐང་མོད། འོན་ཀྱང་ངའི་ཨ་མས་ང་རང་བོས་སོང་།
མཚན་གང་བོར་རང་དབང་མེད་པར་ངའི་ཡིད་ལ་ཁྱོད་རང་འཁོར་བྱུང་། ཡིན་ནའང་།
དེ་དུས་ངས་ད་དུང་ཁྱོད་ངོ་མི་ཤེས། ང་རང་ཉིད་ལ་དཔེ་ཆ་འགའ་རེ་ཡོད་ཅིང་རིན་གོང་
ཧ་ཅང་དམའ། ངའི་དཔེ་ཆ་དེ་ཡོད་ཚད་ཀྱི་རྒྱབ་ཤོག་ནི་སྲ་ཞིང་རྙིང་རལ་དུ་གྱུར་པའི་
ཤོག་གྱོང་གིས་བཟོས་པ་ཡིན། ངས་དཔེ་ཆ་དེ་དག་ལ་གཅེས་སྤྲས་བྱས་ཏེ་ཡང་དང་བསྐྱར་
དུ་བཀླགས་པ་ཡིན། སྐབས་དེར་ངའི་སེམས་སུ་མི་དེས་དཔེ་ཆ་ཡག་པོ་དེ་འདྲ་མང་པོ་
བཀླགས་ཤིང་། ཡིག་རིགས་དེ་འདྲ་མང་པོ་ཤེས་པ་དང་སྒོར་མོ་དེ་ལྟར་མང་པོ་ཡོད། དུས་
མཚུངས་སུ་ཡོན་ཏན་ཆེན་པོ་ལྡན་པའི་མི་དེའི་གཟུགས་བྱད་ཡང་སྙིང་ཅི་འདྲ་ཞིག་ཡིན་
ནམ་སྙམ། དཔེ་ཆ་དེ་འདྲའི་མང་པོ་ཡོད་པ་དྲན་ན། ངའི་སེམས་སུ་མཁས་དབང་ཞིག་དང་
མཇལ་བའི་གུས་སེམས་དབང་མེད་དུ་སྐྱེས་བྱུང་། ངས་རང་བློས་གང་ནུས་ཀྱིས་ཁྱོད་ཀྱི་
གཟུགས་བརྙན་རྟོག་བཞེངས་བྱས། ཁྱོད་ནི་མིག་ཤེལ་གྱོན་ཞིང་སྨ་ར་དཀར་པོ་ཚམ་ཚོམ་
སྐྱེས་པའི་བགྲེས་པོ་ཞིག་སྟེ། ང་ཚོའི་ས་ཁམས་དགེ་རྒན་དང་འདྲ་བོ་ཡོད་ནའང་། མི་འདྲ་
ས་ཞིག་ཡོད་པ་ནི། ཁྱོད་ནི་དེ་འདྲའི་ངང་རྒྱུད་འཇམ་ཞིང་མཛེས་སྡུག་ལྡན་ལ་བརྩེ་སེམས་
ཀྱིས་ཕྱུག་པ་ཞིག་ཡིན་རྒྱུ་རེད་སྙམ། རྒྱུ་མཚན་ཅི་ཡིན་མི་ཤེས་མོད། གང་ལྟར་དུས་དེར་
ངའི་སེམས་སུ་ཁྱོད་ནི་ཡིད་དུ་འོང་བ་ཞིག་ཏུ་ངེས་གཏན་བྱས་ཡོད། ངའི་རྟོག་འཆར་ཁྲོད་
ཀྱི་ཁྱོད་ནི་བགྲེས་པོ་ཞིག་ཡིན། ཉིན་དེའི་མཚན་མོར། ཁྱོད་ནི་ངས་རིག་མྱོང་མེད་བཞིན་
དུ། ཐེངས་དང་པོར་རྨི་ལམ་དུ་ཁྱོད་ལ་ཕྲད་བྱུང་།
ཕྱི་ཉིན་ཁྱོད་རང་གནས་སྤར་ཡོང་མོད། འོན་ཀྱང་ངས་ཐབས་བཀོད་སྣ་ཚོགས་འཐེན་
ནས་ལྟ་ཞིབ་བྱས་ཀྱང་ཁྱོད་ཀྱི་ངོ་གདོང་མཐོང་མ་སོང་བས། ང་སྔར་ལས་ལྷག་པར་མཚར་
སྣང་སྐྱེས། མཇུག་མཐར། ཉིན་གསུམ་པར་ངས་གཞི་ནས་ཁྱོད་མཐོང་ཐུབ་སོང་། ང་ཡི་
བྱིས་པའི་རྟོག་སྣང་གིས་བསྐྱེད་པའི་སྣང་བརྙན་དང་གཏན་ནས་མི་འདྲ། བསམ་ཡུལ་ལས་
འདས་པ་ཞིག་ནི། ངའི་རྨི་ལམ་ནང་གི་ཁྱོད་ནི་ཤེལ་མིག་གྱོན་ཞིང་གཤིས་རྒྱུད་འཇམ་པའི་
བགྲེས་པོ་ཞིག་ཡིན་ཡང་། དེ་རིང་ཁྱོད་རང་ངའི་མིག་མདུན་དུ་མངོན་ཚེ་ཡར་སྔོན་གྱི་
ཁྱོད་དང་གཉིས་སུ་མེད་པ་སྟེ། ལོ་ཟླའི་འཁོར་བསྐྱོད་ཀྱིས་ཧ་ལམ་ཁྱོད་ཀྱི་ལུས་སྟེང་དུ་རྗེས་
ཤུལ་འཇོག་མ་ཐུབ་པ་འདྲ། དེ་དུས་ཁྱོད་ཀྱིས་ཡིད་དབང་འགུགས་པའི་ལུས་རྩལ་ལྭ་བ་
ཞིག་གོན་འདུག་ཅིང་། ཐོག་ཁང་ལ་འགོ་དུས་ནམ་ཡང་ཐེམ་པ་གཉིས་གོམ་པ་གང་གིས་
བརྒལ་བ་དང་གོམ་འགྲོས་ཡང་ཞིང་མྱུར་ལ། གྲུང་ཤ་དོད་པའི་ཉམས་འགྱུར་མངོན་བཞིན་
འགྲོ། ཁྱོད་ཀྱིས་ཞྭ་མོ་ལག་ལ་བཟུང་ནས་འགྲོ་བས། ངས་བལྟས་མ་ཐག་ཏུ་ཁྱོད་ཀྱི་ངོ་གདོང་
གི་གསོན་ཉམས་ལྡན་པའི་རྣམ་འགྱུར་དང་འོད་སྣང་མཐོང་བ་མ་ཟད། ཁྱོད་ཀྱི་ལྟ་ན་སྡུག་
པའི་འོད་ཡུག་ཡུག་གི་སྐྲ་ལོ་སོགས་ཀྱིས་བདག་ལ་ངོ་མཚར་དུ་མ་སྦྱིན་ཅིང་སྤྲོས་བརྗོད་
བྱེད་དཀའ་བར་གྱུར། ཁྱོད་ནི་དངོས་གནས་དེ་འདྲའི་ལོ་ན་གཞོན་ཞིང་མཚར་སྡུག་ལྡན་
ལ་སྐྱེས་གཟུགས་རིང་བ། གྲུང་ཞིང་གྲིམ་པོར་འདུག་པས། ང་ནི་ཧད་པར་བྱས་སོང་། ཁྱོད་
ཀྱིས་བལྟས་ན་དོན་འདིར་ཡ་མི་མཚན་ནམ། ཁྱོད་མཐོང་བའི་སྐད་ཅིག་མ་འདིར་ངས་
ཁྱོད་ཀྱི་ལུས་སྟེང་གི་ཐུན་མིན་གྱི་ཁྱད་ཆོས་དེ་ཚོར་བྱུང་། ཚོར་བ་དེ་ནི་གློག་ལས་མྱུར་ཞིང་
མངོན་གསལ་དོད་པ་ཞིག་སྟེ། ང་ཁོ་ན་མིན་པར་ཁྱོད་ངོ་ཤེས་མཁན་ཞིག་ཡིན་ཕྱིན། ཁྱོད་
ཀྱི་ལུས་སྟེང་ནས་གཞན་དང་མི་མཚུངས་པའི་གཤིས་ཀ་ཉིས་བརྩེགས་ཁྱེར་བའི་སྣང་ཚོར་
སྟེར། ཁྱོད་ནི་ཕྱོགས་གཅིག་ནས་བརྟན་པོ་མིན་ཞིང་ཁྲ་ཁྲ་རིག་རིག་ལ་དགའ་བ། གློ་བུར་
གྱི་ཐུག་འཕྲད་ལ་སྤྲོ་བའི་གཞོན་ནུ་ཞིག་ཡིན་པར་མ་ཟད། དུས་མཚུངས་སུ་ཁྱོད་ཀྱིས་སྒྱུ་
རྩལ་གྱི་ལས་དོན་ཐད་ལ་ཧ་ཅང་གཟབ་ནན་དང་ལས་ཀར་འགན་འཁུར་བས། ཤེས་བྱའི་
གཏེར་དུ་གྱུར་པའི་རྒན་རབས་ཤིག་དང་འདྲ། སྐབས་དེར་ངས་ཤེས་མེད་ཚོར་མེད་ངང་
ཕྱིས་སུ་མི་རེ་རེས་ཁྱོད་ཀྱི་ལུས་སྟེང་དུ་མྱོང་ཐུབ་པའི་བག་ཆགས་དེ་ཚོར་བྱུང་། དོན་དུ་
ཁྱོད་རང་འཇིག་རྟེན་གཉིས་སུ་འཚོ་བཞིན་ཡོད་དེ། གཞན་པར་བསམ་བློ་བསྐོར་ཞིང་འོད་
སྣང་གི་ངོས་ཤིག་ཡོད་ལ། གཞན་དེ་ནི་ཧ་ཅང་མུན་ནག་གི་ཕྱོགས་དེ་ཡིན། ཕྱོགས་དེ་ནི
ཁྱོད་ཁོ་ནས་རྟོགས་ཐུབ་སྟེ། དེ་ལྟ་བུ་ཆེས་ཟབ་སར་སྦས་པའི་ངོ་གཉིས་མའི་རང་བཞིན་དེ་
ཁྱོད་ཀྱི་མི་ཚེ་ཧྲིལ་བོའི་གསང་བ་ལོས་ཡིན། ང་ལྟ་བུ་ལོ་བཅུ་གསུམ་ཅན་གྱི་བུ་མོས་ཀྱང་
མིག་གིས་ལྟ་ཐེངས་གཅིག་གིས་ཁྱོད་ཀྱི་ལུས་སྟེང་གི་ངོ་གཉིས་མའི་རང་བཞིན་ཚོར་བྱུང་
ཡང་། དུས་དེར་གདོན་གྱིས་བརླམས་པ་ལྟར་ངའི་ཡིད་སེམས་ཁྱོད་ཀྱིས་ཕྲོགས་སོང་།
སྙིང་ཉེ་ལགས། སྐབས་དེར་ད་དུང་ནར་སོན་མེད་པའི་ངའི་མིག་ལམ་དུ་ཁྱོད་ནི་
དེ་འདྲའི་བསམ་ཡུལ་ལས་འདས་ཤིང་། ངོ་མཚར་བའི་གབ་ཚིག་ཅིག་དང་འདྲ་བ་ད་ལྟ་
ཁྱོད་ཀྱིས་ཤེས་སོང་ངམ། མི་འདི་ནི་ཚང་མས་བརྩི་བཀུར་བྱེད་པའི་མི་སྣར་གྱུར་ཅིང་། རྒྱུ་
མཚན་ནི་ཁོས་དཔེ་ཆ་ལེགས་པོ་མང་པོ་བྲིས་ཡོད་པ་དང་། འཇིག་རྟེན་དེ་རུ་ཁོའི་སྙན་
གྲགས་ཧ་ཅང་རྒྱས་ཡོད། འོན་ཀྱང་དུས་ད་ལྟ་གློ་བུར་དུ་ཁྱོད་ནི་ལོ་ན་གཞོན་ཞིང་བློ་བག་
ཡངས་པའི་ལོ་ན་ཉེར་ལྔར་སོན་པའི་ཕོ་གསར་ཞིག་ཡིན་པ་རྟོགས་པ་དང་། ངས་ད་དུང་
བསྐྱར་དུ་བཤད་དགོས་སམ། ཉིན་དེ་ནས་བཟུང་། ང་ཚོའི་ཐོག་ཁང་དེའི་ནང་། ངའི་སྙིང་
རྗེ་བའི་བྱིས་པའི་འཇིག་རྟེན་དུ་ཁྱོད་ལས་གཞན་པའི་མི་དང་དངོས་པོ་གང་གིས་ཀྱང་
བདག་ལ་སྤྲོ་སྣང་སྟེར་མ་ཐུབ། ང་རང་ལང་ཚོ་མ་སྨིན་པའི་བུ་མོ་ཞིག་གི་རང་སྣང་དང་ཨུ་
ཚུགས་ཀྱིས་ཁྱོད་ཁོ་ནའི་འཚོ་བ་དང་། ཁྱོད་ཁོ་ན་ཡོད་པ་ལ་སྤྲོ་བ་སྐྱེས་ཏེ། ངས་ཞིབ་ཕྲ་
སྒོས་ཁྱོད་ཀྱི་མགྲོན་པོ་དང་ཁྱོད་ཀྱི་འགྲོ་འདུག་ཉལ་འཆག་ལ་ལྟ་ཞིབ་བྱས། འདི་ཡོད་ཚད་
ཀྱིས་ངའི་སེམས་ནང་གི་མཚར་སྣང་དེ་མེད་པར་འགྲོ་བ་ཕར་ཞོག དེ་ལས་ལྡོག་སྟེ་ཤུགས་
ཇེ་ཆེར་སོང་། རྒྱུ་མཚན་ནི་ཁྱོད་ལ་ལྟ་རུ་འོངས་པའི་མི་དེ་དག་ནི་འདྲ་མིན་སྣ་ཚོགས་དང་།
ཕན་ཚུན་ཐ་དད་པ་དེས་ནི་ཁྱོད་རང་གཤིས་ཀ་གཉིས་ལྡན་གྱི་མི་ཞིག་ཡིན་པ་ར་སྤྲོད་
བྱས་ཡོད། སྐབས་ལ་ལར་ན་གཞོན་སྐོར་ཞིག་འོང་བ་ཁྱོད་ཀྱི་སློབ་གྲོགས་ཡིན་ལ། ད་དུང་
འབྲེལ་བ་མེད་པའི་སློབ་ཆེན་པ་ཡང་ཡོད། ཁྱོད་ཀྱང་ཁོ་ཚོ་དང་མཉམ་དུ་སྐད་ཆེན་པོས་
གད་མོ་དགོད་ཅིང་། བྱུང་རྒྱལ་དུ་སྨྱོ་བ་ལྟར་བྱེད། སྐབས་རེར་ལྕམ་མོ་འགའ་རེ་འཇེབ་
འཁོར་ལ་བསྡད་ནས་ཡོང་གི་ཡོད། ཐེངས་ཤིག་ལ་ཟློས་གར་ཁང་གི་སྤྱི་གཉེར་པ་སླེབས་
བྱུང་། ཁོ་ནི་རླབས་ཆེ་བའི་མཛུབ་སྟོན་པ་དེ་རེད། ངའི་སེམས་སུ་གུས་པས་ཁེངས་བཞིན་
ཐག་རིང་ནས་ཁོང་རོལ་ཆས་འགྲམ་དུ་ལངས་འདུག་པར་བལྟས། ད་དུང་ཚོང་ལས་སློབ་
གྲྭར་འགྲིམ་བཞིན་པའི་བུ་མོ་འགའ་ཞིག ངོ་ཚ་བཞིན་སྒོའི་ནང་རོལ་ཏུ་འཛུལ། བུད་མེད་
ཧ་ཅང་མང་པོ་ཞིག་ཡོང་གི་ཡོད། ང་དེ་ལ་ཡ་མཚན་ཅི་ཡང་མ་སྐྱེས། ཉིན་ཞིག་གི་ཞོགས་
པར། ང་སློབ་གྲྭར་འགྲོ་དུས་གདོང་རས་མཐུག་པོ་ཞིག་གིས་ཁ་ངོ་བཏུམ་པའི་ལྕམ་མོ་ཞིག་
ཁྱོད་ཀྱི་ཁང་བའི་ནང་ནས་ཕྱིར་ཐོན་པ་མཐོང་། ངས་འདིའང་ཁྱད་མཚར་བ་ཞིག་ཏུ་མ་
འདོད། སྐབས་དེར། ང་ལོ་ན་བཅུ་གསུམ་རེད། མཚར་སྣང་གི་སེམས་ཁམས་ཤིག་གིས་ཁྱོད་
ཀྱི་འགྲོ་འདུག་ལ་སེམས་པ་ཤོར་ཞིང་ལྐོག་ནས་ལྟ་ཞིབ་བྱས། དེ་དུས་ང་རང་ལོ་ན་ཆུང་བས།
ངས་རང་གི་མཚར་སྣང་གི་སེམས་ཁམས་དེ་བརྩེ་དུང་ཡིན་པ་གཏན་ནས་མ་ཤེས། སྙིང་ཉེ་
ལགས། ང་རང་ཁྱོད་ལ་ཡོངས་སུ་དགའ་བའི་གནས་སྐབས་དེ་ད་དུང་ཡིད་ལ་གསལ་བོར་
ཡོད། ཉིན་དེར། ང་དང་ངའི་སློབ་གྲོགས་བུ་མོ་ཞིག་འཆམ་འཆམ་ལ་ཕྱིན་པ་དང་། ངེད་
གཉིས་སྒོ་ཆེན་ཁར་སླེབས་ནས་ཁ་བརྡ་གློད་སྐབས། རླངས་འཁོར་ཆུང་ཆུང་ཞིག་སྒོ་ཁར་
ཐོན་ནས་བསྡད་མ་ཐག ཁྱོད་ནི་སྒུག་བཟོད་མེད་ཚུལ་གྱིས་ལུས་ཟོར་ཡང་ཞིང་རྣམ་རིག་
གྲིམ་པོར་རླངས་འཁོར་ལས་ལྡིང་མ་མཆོང་གིས་མར་བབས་པ་དང་། སྐབས་དེའི་ཚུགས་
ཀས་ངའི་ཡིད་སེམས་གཏིང་ནས་བཀུགས་སོང་། ཁྱོད་རང་རླངས་འཁོར་ལས་བབས་རྗེས་
སྒོའི་ཕྱོགས་སུ་བསྐྱོད། ངས་མ་སྐུལ་རང་འཐད་ཀྱིས་ཁྱོད་ལ་སྒོ་ཕྱེ་སྐབས་ཁྱོད་ཀྱི་བགྲོད་
ལམ་བཀག་པས་ཨེན་ཙམ་མིན་ན་གདོང་ཐུག་བརྒྱབ་པར། ཁྱོད་ཀྱིས་ང་ལ་ལྟ་ཙམ་བྱེད།
སྐབས་དེའི་ཁྱོད་ཀྱི་མིག་འོད་ལ་དྲོད་འཇམ་འཁྱིལ་ཞིང་བརྩེ་བས་བརྟས་འདུག་པས་ཕལ་
ཆེར་ང་རང་བརྩེ་བས་སྐྱོང་བ་དང་མཚུངས། ཁྱོད་ཀྱིས་ངའི་ཕྱོགས་སུ་འཛུམ་ཞིག་བསྟན་
པ་དེས། ང་རང་སྨྲ་བསམ་བརྗོད་འདས་སུ་བཏང་། བརྩེ་སེམས་ཀྱིས་ཁེངས་པའི་འཛུམ་
མདངས་ཤིག་ང་ལ་བསྟན་པ་ནི། མཛའ་ཞིང་དུང་བའི་ངག་གིས “ཐུགས་རྗེ་ཆེ། སྲས་མོ་
ལགས་”ཞེས་བཤད་པ་དང་མཚུངས་སོ། །
སྙིང་ཉེ་ལགས། བརྒྱུད་རིམ་ཡོད་ཚད་ནི་འདི་འདྲ་ཞིག་རེད། འོན་ཀྱང་ང་རང་ཁྱོད་
ཀྱི་བརྩེ་བ་མེར་བའི་མིག་འོད་དེར་ཕྲད་པ་ཙམ་ནས། ང་རང་རྨང་ནས་ཁྱོད་ལ་དབང་བར་
གྱུར་སོང་། ཕྱིས་སུ། ཡུན་རིང་མ་འགོར་བར་ངས་ཁྱོད་ཀྱི་མིག་འོད་དེས་ཕ་རོལ་བར་དམ་
དུ་འཁྱུད་ཅིང་བཟུང་སྟེ་ཁྱོད་ཀྱི་གམ་དུ་དྲངས་པ་ཚོར། བརྩེ་སེམས་དེ་ནི་མེ་ཏོག་སྦུབས་སུ་
གྲོལ་བ་དང་འདྲ་ལ། རྦ་རླབས་དྲག་ཏུ་འཕྱོ་བ་དང་ཡང་མཚུངས། དེ་ནི་ལྷན་སྐྱེས་སུ་གྲུབ་
པའི་བསླུ་བྲིད་གཏོང་མཁན་ཞིག་གི་མིག་འོད་ཅིག་ལོས་ཡིན། ཁྱོད་ཀྱིས་རང་གི་ཉེ་འགྲམ་
བརྒྱུད་པའི་བུད་མེད་ཡོད་ཚད་ཀྱི་སྙིང་ཁོང་དུ་འདི་ལྟ་བུའི་མིག་འོད་འཕངས་མྱོང་། ཁྱོད་
ཀྱིས་དངོས་པོ་ཙག་ཙིག་འཚོང་མཁན་དང་། ཁྱོད་ལ་སྒོ་འབྱེད་མཁན་གྱི་གཡོག་མོ་ཡོད་
ཚད་ལ་འདི་ལྟ་བུའི་མིག་འོད་ཀྱིས་བལྟས་མྱོང་། ཁྱོད་ཀྱིས་བསམ་གཟས་ནས་བརྩེ་ཞེན་
གྱིས་ཁེངས་པའི་མིག་མདངས་ཤིག་གིས་བུད་མེད་ཚོར་བལྟས་པ་མིན་པར། མ་གཞི་ནས་
ཁྱོད་རང་བུད་མེད་དག་ལ་ཆགས་ཞེན་ཆེ་བས། ཁྱོད་ཀྱི་མིག་འོད་རང་དབང་མེད་པར་
ཞི་འཇམ་དུ་མངོན་པ་རེད། ལོ་ན་བཅུ་གསུམ་ཙམ་ལས་མེད་པའི་བུ་མོ་ཞིག་གིས་འདིའི་
ཕྱོགས་ནས་ཅི་ཡང་མི་ཤེས་ནའང་། ངའི་སེམས་ཁོང་དུ་བརྩེ་དུང་གི་མེ་ལྕེ་དྲག་ཏུ་སྦར་
བར་བྱས། སྣང་ཚོར་ཞིག་ཏུ། ཁྱོད་ཀྱི་བརྩེ་འདང་དྲོན་མོ་དེ་ང་ཁོ་ནར་གཏད་པར་སྙམ་པའི་
སྐད་ཅིག་མ་དེར། ནར་མ་སོན་པའི་བུ་མོ་ང་ནི་གློ་བུར་དུ་བུད་མེད་དར་མ་ཞིག་ཏུ་གྱུར་པ་
དང་། བུད་མེད་དེ་དུས་དེ་ནས་བཟུང་འཆི་བའི་བར་དུ་ཁྱོད་ལ་དབང་སོང་བ་རེད།
“མི་འདི་སུ་རེད།” ངའི་སློབ་གྲོགས་བུ་མོ་དེས་དྲིས། ངས་དུས་ཐོག་ཏུ་མོ་ལ་ལན་
འདེབས་མ་ཕོད། ཁྱོད་ཀྱི་མིང་ནི་ཅི་བྱས་ཀྱང་ངའི་ངག་ལས་འཁྲོལ་ཐབས་བྲལ། སྐད་ཅིག་
མ་དེར་ཁྱོད་ཀྱི་མིང་ནི་ངའི་སེམས་སུ་བླ་ན་མེད་པ་ཞིག་དང་། སེམས་ཁོང་གི་གསང་བ་
ཞིག་ཏུའང་གྱུར་སོང་། “ང་ཚོའི་ཐོག་ཁང་འདིར་སྡོད་པའི་སྐུ་ཞབས་ཤིག་རེད།” ངས་
ངག་ལྐ་མ་ལྐུགས་དང་ཆད་མ་མཐུད་ཀྱིས་ངའི་སློབ་གྲོགས་མར་ལན་བཏབ། “དེས་ན་ཁོས་
ཁྱོད་ལ་ལྟ་དུས་ཁྱོད་ཀྱི་གདོང་པ་ཅིའི་ཕྱིར་དམར་པོར་གྱུར་པ་ཡིན་ནམ།” ངའི་སློབ་གྲོགས་
མོ་འབྲེལ་མེད་དོན་དག་སྙེག་པར་དགའ་ཚུལ་གྱིས་དེ་ལྟར་དྲིས་བྱུང་ལ། སྐད་ཆའི་ཕུགས་
སུ་གཡོ་ཟོལ་དང་འཕྱ་དམོད་ཀྱི་གདངས་ཤིག་ཀྱང་ཁྱེར་ཡོད། མོའི་ཟུར་ཟའི་ཚིག་དག་རྣོ་
དབལ་ལྡན་པའི་གཙགས་གྲི་ཞིག་དང་མཚུངས་པར་ངའི་སེམས་ཀྱི་གསང་བའི་ཆེས་ན་སར་
བསྣུན་པས་ཁྲག་དྲོན་ཚ་ལམ་མེར་གདོང་ལ་རྒྱས་ཡོང་། ངས་ནི་ཐབས་ཟད་འུ་ཐུག་དང་ཁོང་
ཁྲོ་འདྲེས་མས་མོ་ལ “གླེན་མ” ཞེས་བཤད། སྐབས་དེར་ངས་དངོས་གནས་མོའི་མགྲིན་
པ་བསྒག་སྟེ་གསད་ན་འདོད་མོད། འོན་ཀྱང་མོ་དགོད་པའི་སྐད་མགོ་དེ་ལས་མཐོ་ཞིང་འཕྱ་
དམོད་བྱེད་པའི་ཉམས་འགྱུར་སྔར་ལས་ཇེ་རྫིག་ཏུ་སོང་། ང་ཁོང་ཁྲོ་ལངས་པ་ཙམ་ལས་
ཐབས་ཅི་མཆིས། མིག་ཟུང་ལས་མཆི་མ་དབང་མེད་བཞུར་སོང་། ངས་མོ་ལ་ཁ་ཡ་མ་བྱས་
པར་རྒྱུག་ཐེངས་གཅིག་གིས་ཐོག་ཁང་དུ་འགོས་པ་ཡིན། བུད་མེད་
སྐབས་དེ་ནས་བཟུང་། ང་རང་དབང་མེད་པར་ཁྱོད་ལ་དགའ་བར་གྱུར།
ལང་ཤོར་ཚོས་རྒྱུན་དུ་ཁྱོད་ལ་སྐད་ཆ་འདི་འདྲ་བཤད་བཞིན་ཡོད་པ་ངས་ཤེས་ཡོད། འོན་
ཀྱང་ཁྱོད་ཀྱིས་ང་ལ་ཡིད་ཆེས་གནང་རོགས། ང་ལྟར་རང་གི་བརྩེ་དུང་ཡུལ་གཅིག་ལ་
གཏད་ཅིང་རང་ཉིད་བློས་བཏང་སྟེ་ཁྱོད་གཅིག་པུར་དགའ་མཁན་ཞིག་མེད། ང་ནམ་ཡང་
ཁྱོད་ལ་དགའ་བའི་སེམས་འདི་བསྒྱུར་མི་སྲིད། འདས་པའི་དུས་སུ་དེ་ལྟར་ཡིན་ལ། ད་
ལྟའང་དེ་ལྟར་ཡིན། རྒྱུ་མཚན་ནི་འཇིག་རྟེན་སྟེང་བྱིས་པ་ཞིག་གིས་ལྐོག་ཏུ་རང་གི་སྙིང་
ཁར་བརྩེ་དུང་ཞིག་རུམ་འདུག་པ་དེར་སུ་དང་གང་གིས་ཀྱང་འགྲན་བཟོད་དཀའ་བ་དང་།
རྒྱུ་མཚན་ནི་བརྩེ་དུང་འདིའི་རིགས་ཀྱིས་རེ་བའི་མིག་ཟུང་བགྲད་ཀྱང་ཐོབ་འབྲས་མེད་
པར། མགོ་བོ་སྨད་ཅིང་མི་འདོད་པ་གདོང་གིས་བསུས་ཤིང་། བརྩེ་སེམས་ཁོང་ནས་འཕྱུར་
བ་དེ། བུད་མེད་དར་མ་ཞིག་གི་འདོད་རྔམ་མེ་ལྟར་ཚ་ཞིང་། ཤེས་མ་གསལ་གྱི་ཚིམ་པ་
མེད་པའི་ཆགས་སེམས་ལ་བརྒྱུས་པའི་བརྩེ་དུང་དང་གཏན་ནས་མི་འདྲ་སྟེ། ཁེར་རྐྱང་གི་
བྱིས་པས་ད་གཟོད་བརྩེ་སེམས་ཡོད་ཚད་བསྡུ་རུབ་བྱེད་སྲིད་པ་དང་། གཞན་རྣམས་ནི་སྤྱི་
ཚོགས་འབྲེལ་བའི་ཁྲོད་རང་གི་འདང་བརྩེ་སྔ་མོ་ནས་བག་མེད་དུ་སྤྱད་ཟིན། མི་གཞན་
དང་འབྲེལ་འདྲིས་བྱེད་པའི་གོ་རིམ་ཁྲོད་བརྩེ་དུང་རྨེག་མེད་དུ་གཏོང་གིན་ཡོད་ཅིང་། ཁོ་
ཚོས་རྒྱུན་དུ་མི་ལ་བརྩེ་དུང་གླེང་གིན་ཡོད་ལ། བརྩམས་སྒྲུང་ཁྲོད་དུའང་བརྩེ་དུང་ཀློག་
གིན་ཡོད་པས་བརྩེ་དུང་ནི་མིའི་རིགས་ཀྱི་ཐུན་མོང་གི་ལས་དབང་ཞིག་ཡིན་པ་ཁོ་ཚོས་
ཤེས་ཀྱི་ཡོད། ཁོ་ཚོས་བརྩེ་དུང་ནི་རྩེད་ཆས་ལྟར་རྩེ་སྤྱད་བྱེད་ཅིང་། ཁོ་ཚོས་རང་གི་བརྩེ་
དུང་གི་བརྒྱུད་རིམ་གཞན་ལ་ངོམ་ཞིང་སྒྲོག་བཞིན་ཡོད་དེ། ཕོ་གསར་ཞིག་གིས་ཐེངས་
དང་པོར་དུ་བ་འཐེན་པ་དང་འདྲ་བར་དགའ་ཉམས་སྟོན། འོན་ཀྱང་། ངའི་ཉེ་འགྲམ་དུ་
མི་གཞན་མེད་པས། ངས་རང་གི་སེམས་དོན་མང་པོ་ཞིག་གཞན་པར་བཤད་ས་མེད་ལ། ང་
ལ་མཛུབ་སྟོན་གནང་མཁན་དང་གསལ་འདེབས་བྱེད་མཁན་ཡང་མེད་པས། ང་ལ་ཉམས་
མྱོང་མེད་ཅིང་བསམ་བློའི་གྲ་སྒྲིག་ཀྱང་མེད། ང་རང་ཁ་ཕྱིར་འཁོར་མེད་པར་ངའི་ལས་
དབང་གི་གྲོག་རོང་དུ་ལྷུང་བ་དང་འདྲ། ངའི་སེམས་སུ་མི་གཅིག་ཁོ་ན་ཡོད་དེ། དེ་ནི་ཁྱོད་
ཡིན། ངས་རྨི་ལམ་དུའང་ཁྱོད་རང་ཁོ་ན་རྨིས་ཤིང་། ཁྱོད་རང་བློ་གཏོད་སའི་གྲོགས་པོ་རུ་
བསམས་ཡོད། བདག་གི་ཡབ་ཆེན་སྔ་མོ་ནས་འཇིག་རྟེན་དང་གྱེས་པས། ཨ་མ་སྐྱོ་སྡུག་
གིས་མནར་ནས་བག་འཁུམ་པར་ལུས། རྒན་གསོའི་དངུལ་ལ་བརྟེན་ནས་འཚོ་བ་བསྐྱལ་
ཐབས་བྱེད་པས། ནམ་ཡང་དོན་དག་ཅིག་འབྱུང་འོང་བར་ཧ་ཅང་སྐྲག དེའི་སྟབས་ཀྱིས་
རྒྱུན་པར་ངའི་སྟེང་ལའང་སེམས་འཁོར་གི་མེད། གཏམ་སྤྱོད་ལ་ཆ་འཇོག་མེད་པའི་སློབ་
གྲོགས་མ་དེ་ཚོར་ང་རང་སུན་སྣང་སྐྱེས། ཁོ་ཚོས་བརྩེ་དུང་ནི་རོལ་རྩེད་ཀྱི་ཚུལ་དུ་འཇོག
དེ་ལས་ལྡོག་སྟེ་ངའི་སེམས་སུ་བརྩེ་དུང་ནི་བླ་ན་མ་མཆིས་པའི་སྤྲོ་སེམས་ཤིག་རེད། དེའི་
སྟབས་ཀྱིས་ངས་རང་གི་ཤ་པགས་ཁྲག་གསུམ་གྱི་ཕྱི་ནང་གང་རུང་དུ་འཐོར་བའི་བརྩེ་
དུང་ཡོད་ཚད་ཕྱོགས་གཅིག་ཏུ་དྲིལ་ནས་ཁྱོད་ལ་ཕུལ་བ་ཡིན། ངས་ཁྱོད་ལ་ཇི་ལྟར་བཤད་
ན་བཟང་ངམ། དངོས་གནས་སྨྲ་བསམ་བརྗོད་འདས་ཤིག་རེད། ཁྱོད་ནི་བདག་གི་ཡོད་ཚད་
ཀྱི་ཡོད་ཚད་ཡིན། འཇིག་རྟེན་འདིའི་བྱ་དངོས་ཡོད་ཚད་ཁྱོད་དང་འབྲེལ་བ་ཡོད་པས་ད་
གཟོད་གནས་པ་རེད་ལ། ངའི་འཚོ་བའི་ཁྲོད་ཡོད་ཚད་ཁྱོད་དང་འབྲེལ་བས་ད་གཟོད་དོན་
སྙིང་ཡོད་པ་རེད། ཁྱོད་ཀྱིས་ང་ཡི་འཚོ་བ་ཧྲིལ་བོར་འགྱུར་ལྡོག་བཏང་སོང་། ཡར་སྔོན།
སློབ་གྲྭའི་ནང་དུ་སྦྱང་འབྲས་སྤྱིར་བཏང་ཙམ་བར་མ་བར་དུ་ཡོད། ཁྱོད་ལ་དུང་བའི་རྐྱེན་
གྱིས་ལོས་ཡིན། ད་ལྟ་ངའི་སྦྱང་འབྲས་གློ་བུར་དུ་འཛིན་གྲྭའི་ནང་གི་ཨང་དང་པོར་ཤོར་བ་
དང་། ངས་སྐོམ་པས་ཆུ་འདོད་ལྟར་དཔེ་ཆ་མང་པོ་བཀླགས་ནས་མཚན་གུང་ལ་བསླེབས་
པ་དང་། དེ་ནི་ངས་ཁྱོད་རང་དཔེ་ཆ་ལ་དགའ་བ་ཤེས་པས་ཡིན། ཁྱོད་རང་གླུ་དབྱངས་ལ་
དགའ་བ་ཤེས་པས། ངས་བརྩོན་པའི་རྣམ་དཔྱོད་རྩལ་དུ་སྤྲུགས་ནས་རྣོ་སྦྲེང་སྦྱངས་པས་
ངའི་ཨ་མ་ཡང་ཧ་ལས་པར་གྱུར་སོང་། ངས་རང་གི་ལྭ་བའང་གཙང་མར་ཕྱིས་ཤིང་ཡང་
ནས་ཡང་དུ་བཙེམ་ནས། ང་རང་ཁྱོད་ཀྱི་མིག་ནང་དུ་གཙང་མ་བཅའ་དག་ཅིག་བྱ་འདོད་
པ་དང་། གཞན་པར་སྤྲོ་སྣང་ཞིག་སྟེར་བར་དམིགས་པ་ཡིན། ངའི་སློབ་ལྭའི་གཡོན་ཕྱོགས་
སུ་ལྷན་པ་གྲུ་བཞི་ཞིག་གླན་ཡོད་པར། ངས་དེ་ནི་ཁྱོད་ཀྱི་མིག་ལ་སྡུག་འགྲོ་བར་མ་ཟད།
ཁྱོད་ཀྱིས་ལྷན་པ་དེ་མཐོང་ན་ང་ལ་མཐོང་ཆུང་བྱེད་པར་སྐྲག་མྱོང་། དེའི་སྟབས་ཀྱིས་ང་
རང་ཐོག་ཁང་ལ་འགོ་སྐབས་རྒྱུན་དུ་དཔེ་ཁུག་གིས་ལྷན་པ་གླན་པའི་གནས་དེ་བཀབ་པ་
དང་། ཁྱོད་ཀྱིས་ལྷན་པ་དེ་མཐོང་འགྲོ་བར་སྐྲག་ནས་སྙིང་འདར་བར་བྱེད། འོན་ཀྱང་དེ་
ནི་ཅི་འདྲའི་གླེན་རྟགས་ཤིག་རེད་ཨང་། དེའི་རྗེས་ནས་བཟུང་། ཁྱོད་ཀྱིས་ཕལ་ཆེར་ང་ལ་
མིག་གིས་དྲང་མོར་ཐེངས་གཅིག་ཀྱང་བལྟས་མ་མྱོང་།
དེ་ལས་ལྡོག་སྟེ། ངས་ནི་ཉིན་གང་བོར་ཅི་ཡང་མ་བརྩམས་པར་ཁྱོད་ལ་སྒུག་པ་དང་།
ཁྱོད་ཀྱི་འགྲོ་འདུག་སྤྱོད་གསུམ་ལ་ལྐོག་ནས་འཚོས་བསྡད་པ་ཡིན། ངེད་ཚང་གི་སྒོ་ཐོག་
ཏུ་བུ་ག་ཆུང་ཆུང་ཞིག་ཡོད་པར་དེ་ལས་ངས་ཉིན་གང་བོར་མཚམས་མེད་པར་ཁྱོད་ཚང་
གི་སྒོ་ལ་བལྟས་བསྡད་པ་ཡིན། བུ་ག་དེ་ནི་ངས་འཇིག་རྟེན་འདིར་ལྟ་བའི་སྤྱན་ཟུང་ཡིན་
སོང་། སྙིང་ཉེ་ལགས། ཁྱོད་ཀྱིས་ང་ལ་འཕྱ་དམོད་མ་བྱེད་དང་། ལོ་དེ་དང་ཟླ་དེ་ཚོར་ངས་
ལག་ཏུ་དཔེ་ཆ་ཞིག་བཟུང་ནས་ཕྱི་དྲོ་རེ་རེར་བུ་ག་ཆུང་ཆུང་དེའི་རྒྱབ་ཕྱོགས་སུ་ཁྱོད་སྲུང་
ནས་བསྡད་པ་ཡིན། ཨ་མས་དོགས་པ་ཟ་བར་སྐྲག་ཞོར་དུ་སྲུང་བསྡད་པ་ཡིན། ངའི་སྙིང་
ནི་རྒྱུད་སྐུད་ཅིག་དང་འདྲ་ཞིང་། ཁྱོད་རང་ཕྱིར་འབུད་ཐེངས་རེ་ལ་འདར་ནས་མཚམས་
འཇོག་དཀའ། དུས་དེ་རིང་ལ་ཐུག་གི་བར་ངས་འདི་དག་ཡོད་ཚད་ཕྱིར་དྲན་བྱས་ཚེ། ངོ་
ཚ་དང་དོགས་འཛེམ་གྱི་སེམས་པ་གཅིག་ཀྱང་མེད། ངའི་སྙིང་ཆུང་དེ་ནམ་ཡང་ཁྱོད་ཀྱི་
དོན་དུ་འཚུབ་བྲེལ་ལངས་ཤིང་། ཁྱོད་ཀྱི་ཆེད་དུ་འདར་བཞིན་ཡོད། འོན་ཀྱང་། ཁྱོད་རང་
དེ་ལ་ཚོར་བ་སྤུ་ཙམ་ཡང་མེད་དེ། ཧ་ལམ་བྲང་ཁུག་ནང་དུ་ཆུ་ཚོད་འཁོར་ལོ་ཞིག་བཅུག་
ཅིང་ཁྱོད་ཀྱིས་དེའི་རྣོ་སྐུད་དམ་དུ་གཅུས་པའི་ཐག་སྒྲར་ཚོར་བ་མེད་པ་ལྟར་གྱུར། རྣོ་སྐུད་
དེས་ཁ་རོག་གེར་ཁྱོད་ཀྱི་ཕར་འགྲོ་ཚར་འོང་གི་དུས་ཚོད་རེ་རེ་རྩི་བཞིན་ཡོད། ཁྱོད་ཀྱིས་
གསན་ཐབས་བྲལ་བའི་ང་ཡི་སྙིང་ཆུང་ལུ་གུ་ལྡིང་བའི་འཕར་སྒྲ་དེ་ཁྱོད་དང་བསྡོངས་
ནས་གང་དགར་རྒྱུ་ཡང་། ཡུན་རིང་བའི་ལོ་ཟླའི་ནང་ཁྱོད་ཀྱིས་འཚབ་འཚུབ་ངང་ཐེངས་
གཅིག་ཙམ་ལ་མ་གཏོགས་བལྟས་མ་མྱོང་། ངས་ཁྱོད་ཀྱི་འཚོ་བའི་གོམས་གཤིས་ཡོད་ཚད་
ཤེས་ཡོད་དེ། ཁྱོད་ཀྱི་གོང་དཀྲིས་རེ་རེ་དང་ལྭ་བ་རེ་རེ་ངའི་སེམས་སུ་ཁྲིགས་སེ་ཡོད། ཁྱོད་
ཀྱི་གྲོགས་པོ་རེ་རེ་རིག་མྱོང་བ་མ་ཟད། ཁོ་ཚོ་ཚང་མའང་ང་རང་དགའ་མིན་གྱི་རིགས་
གཉིས་སུ་བཀར་ཡོད། ང་ལོ་ན་བཅུ་གསུམ་ནས་བཅུ་དྲུག་ཏུ་འབུད་རག་བར། འཚར་
ལོངས་ཁྲོད་ཀྱི་དུས་ཚོད་རེ་རེ་ཁྱོད་ཀྱི་ལུས་སྟེང་ནས་འདས་སོང་བ་ཡིན། ངས་ཅི་འདྲའི་
གླེན་རྟགས་མང་པོ་ཞིག་བསྟན་སོང་ཨང་། ངས་ཁྱོད་ཀྱི་ལག་པས་རེག་མྱོང་བའི་སྒོ་ལུང་ལ་
འོ་བྱས་མྱོང་། ངས་ཁྱོད་རང་སྒོ་ནང་ལ་འཛུལ་ཁར་སར་གཡུགས་པའི་དུ་སྣེ་ཞིག་ཁ་རོག་
གེར་བཏུས་ནས་དངོས་པོ་ཡ་མཚན་ཞིག་ཏུ་བརྩིས། རྒྱུ་མཚན་ནི་ཁྱོད་ཀྱི་མཆུ་སྒྲོས་དུ་སྣེ་
འདིར་སྦྱར་མྱོང་བ་རེད། མཚན་མོར་ཐེངས་མང་པོ་ཞིག་ལ་རྐྱེན་དང་ཁག་འཇོག་བཙལ་
ཏེ་ཐོག་ཁང་ལས་ཐང་ལ་བབས་པ་དང་། ཕྱིའི་སྲང་ལམ་ལ་ཕྱིན་ནས་ཁྱོད་ཀྱི་ཁང་བའི་
ནང་གློག་སྒྲོན་བཀར་ཡོད་མེད་ལ་བལྟས། ཐབས་འདི་དག་ལ་བརྟེན་ནས་མཐོང་དཀའ་
བའི་ཁྱོད་གནས་ཡོད་པ་ཉམས་སུ་བླངས་ཤིང་། རྟོག་འཆར་ཁྲོད་ཁྱོད་ཀྱི་ཉེ་སར་བཏུད་པ་
ཡིན། ཁྱོད་རང་བྱེས་སུ་ཡུལ་སྐོར་དུ་འགྲོ་བའི་བཟའ་འཁོར་དེ་དག་ཏུ། ཁྱོད་ཀྱི་གཡོག་
པོ་སེམས་བཟང་དེས་ལྗོངས་རྒྱུའི་ཁུག་མ་སེར་པོ་དེ་ཁྱེར་ནས་ཐོག་ཁང་གཤམ་དུ་འགྲོ་བ་
མཐོང་ཚེ། ང་རང་སྐྲག་ནས་སྙིང་གི་ལྡིང་མཚམས་འཇོག་པ་དང་། གཟའ་འཁོར་དེ་དག་
ཏུ་བླ་འཁྱམས་པ་ལྟར་རྣམ་ཤེས་དབང་བོ་ཉམས་ཤིང་། མ་ཤི་བར་གསོན་བསྡད་པར་སྙིང་བོ་
ཏིལ་འབྲུས་སྟོང་སྣང་ཤར། ངའི་སེམས་ཁམས་སྡུག་ཐག་ཆོད་ཅིང་ལུས་སེམས་གཉིས་ཀ་
ཁོམ་ནས་སྙིང་བོ་ཅི་ཡང་མེད་པར་གྱུར། གང་དང་ཅི་ཞིག་རྩོམ་དགོས་པར་རྨོངས་པ་དང་།
ངས་ད་དུང་ང་རང་ངུས་ནས་མིག་ཟུང་སྐྲངས་འདུག་པ་ལས་ངའི་རེ་ཐག་ཆད་པའི་སེམས་
ཤུགས་ཨ་མས་ཤེས་འགྲོ་བར་སེམས་ཆུང་བྱེད་དགོས།
ད་ལྟ་ངས་ཁྱོད་ལ་བཤད་པ་འདི་ཐམས་ཅད་དགོད་བྲོ་ཞིང་འདོ་མེད་པ་དང་། ཞེན་
པ་ལོག་ཏུ་འཇུག་སྲིད་པའི་དོན་དག་འགའ་ཡིན་པ་ཤེས་ཡོད། ང་རང་བྱིས་དུས་ཀྱི་གླེན
རྟགས་འདི་དག་ལ་ངོ་གནོང་འོས་མོད། འོན་ཀྱང་ང་གཏན་ནས་དེ་ལྟ་བུ་ཞིག་མ་རེད། རྒྱུ་
མཚན་ནི་ང་རང་ཁྱོད་ལ་དགའ་བ་ནི་དེ་འདྲའི་ལྷད་མེད་ཀྱི་བརྩེ་དུང་ཁྲོད་དྭངས་གཙང་
དང་སྤྲོ་སྣང་གིས་ཁེངས་པ་ཞིག་ཡེ་ནས་བྱུང་མ་མྱོང་། ངས་བཤད་དགོས་ན། བསྟུད་མར་
དུས་ཚོད་འགའ་དང་ཡང་ན་བསྟུད་མར་ཉིན་ཞག་འགའ་ལ་བཤད་ཆོག་སྟེ། ངས་སྐབས་
དེར་ཁྱོད་དང་མཉམ་དུ་ཐབས་བརྒྱ་ཇུས་སྟོང་གིས་འཚོ་བ་རོལ་ནའང་། ཁྱོད་ཀྱིས་ཕལ་
ཆེར་ང་ལ་ངོ་གདོང་ཧྲིལ་བོ་སྟོན་ཙམ་ཡང་བྱས་མེད། ང་རྒྱུན་དུ་ཐོག་ཁང་ལ་འགོ་སྐབས་
ཁྱོད་ལ་ཐུག་ཡོང་བས་གཞའ་བསམ་ཡང་གཞའ་ས་གཏན་ནས་མི་འགྲོ། ཁྱོད་ཀྱི་མིག་འོད་
ལ་གཡོལ་བའི་ཆེད་དུ་ང་མགྱོགས་པོར་ཕྱིན་པ་ཡིན། ཁྱོད་ཀྱི་མིག་འོད་རབ་ཏུ་ཚ་བའི་
མེ་དྲོད་ཅིག་དང་འདྲ་བས། ང་རང་མགྱོགས་པོར་འགྲོ་བ་ནི་མེ་ཡིས་རབ་ཏུ་བསྲེག་རྐྱེན་
མགྱོགས་པོར་མཚེའུ་འཚོལ་དུ་འགྲོ་བ་དང་འདྲ། ངས་ཁྱོད་ལ་བསྟུད་མར་ཆུ་ཚོད་འགའ་
འམ་ཉིན་ཞག་འགའ་ལ་ཁྱོད་ཀྱིས་སྔོན་ནས་བརྗེད་ཟིན་པའི་ལོ་ཟླ་དེ་ཚོ་དང་། ཁྱོད་ཀྱི་མི་
ཚེ་གང་བོའི་ཉིན་ཐོ་ཡོད་ཚད་ཁྱོད་ལ་བཤམས་སྟོན་བྱས་ཆོག་མོད། འོན་ཀྱང་ཁྱོད་རང་
སུན་སྣང་ལ་བསྐུར་བ་དང་སྡུག་ལ་སྦྱོར་བ་གང་ཡིན་ཡང་ངའི་འདོད་པ་མིན་ཏེ། ངས་
ཡང་བསྐྱར་ངའི་བྱིས་དུས་ཀྱི་ཆེས་མཛེས་སྡུག་ལྡན་པའི་བརྒྱུད་རིམ་ཞིག་ཁྱོད་ལ་བཤད་
པ་ཙམ་དང་། ཁྱོད་ཀྱིས་ང་ལ་འཕྱ་དམོད་མི་བྱེད་པའི་རེ་བ་ཞུ། ཁྱོད་ལ་འཆད་འགྱུར་གྱི་
གཏམ་རྒྱུད་ཆུང་ངུ་འདི་བཤད་རིན་མེད་པ་ཞིག་ཡིན་ནའང་། བྱིས་དུས་ཀྱི་ང་རང་ལ་
མཚོན་ན། འདི་ནི་དོན་དག་ཆེན་པོ་བློར་ཤོང་དཀའ་བ་ཞིག་ཡིན། དེ་ནི་ཕལ་ཆེར་གཟའ་
ཉི་མའི་ཉིན་ཞིག་རེད། ཁྱོད་རང་ཡུལ་སྐོར་ལ་སོང་ཟིན་པས། ཁྱོད་ཀྱི་གཡོག་པོས་ལྗིད་རྫོབ་
ཆེ་བའི་ས་གདན་ཞིག་ལ་གཙང་སྦྲ་བྱས་ནས་སྒོ་ཁར་ཉི་མར་གཡེང་རྗེས་ནང་དུ་ཕྱིན།
སེམས་བཟང་འདིས་ལས་ཀ་དེ་ལས་པར་ཤེད་ཤུགས་ཀྱིས་འདང་གིན་མེད། ང་ལ་གར་ཡོང་
མི་ཤེས་པའི་སྤོབས་པ་ཞིག་སྐྱེས་བྱུང་བས། ང་རང་ཁོའི་གམ་དུ་ཕྱིན་ནས་ཁོ་ལ་རོགས་
བྱེད་ཨེ་དགོས་ཞེས་དྲིས། ཁོ་ཧ་ལས་ནའང་། མཇུག་མཐར་ཁོས་ང་ལ་རོགས་རམ་བྱེད་དུ་
བཅུག་པས། ངས་གོ་སྐབས་དེར་བསྟུན་ནས་ཁྱོད་ཀྱི་སྡོད་ཁང་གི་ནང་རོལ་ཡོངས་སུ་རིག་
ཐུབ་སོང་། ཁྱོད་ཀྱི་དཔེ་སྒྲོམ་དང་རི་མོ། སྒྲོག་ཙེ་དང་སྒྲོག་ཙེ་སྒང་གི་བུམ་པ་མེ་ཏོག ད་
དུང་དཔེ་སྒྲོམ་མཐའ་རུ་ཁྱོད་ཀྱིས་དཔེ་ཆ་ཀློག་སའི་རྐུབ་སྟེགས་སོགས་མཐོང་བས་ང་ནི་
སྨྲ་བསམ་བརྗོད་འདས་དང་ཁེངས་སྐྱུང་གི་སེམས་ཁམས་ཤིག་གིས་ཀུན་ནས་གཅུན་སོང་།
ཁྱོད་ཀྱི་གཡོག་པོ་ཡོ་ཧན་ཡོད་པས་ངས་བྲེལ་འཚུབ་ངང་ཁྱོད་ཀྱི་སྡོད་ཁང་ལ་ཞིབ་ལྟ་བྱས་
པ་ཡིན། མིག་འོད་ཉུལ་ཐེངས་ཤིག་གིས་ངས་ཁྱོད་ཀྱི་ཁང་བའི་ནང་གི་མཁའ་དབུགས་མ་
ལུས་འབྱིན་རྔུབ་བྱས་ཚར། ང་གཉིད་ཀྱང་ཆོག་ལ་སད་ཀྱང་རུང་། གང་ལྟར་ངའི་རྨི་ལམ་
ལ་འཚོ་བཅུད་འཛོམས་པོ་ཞིག་བསྩལ་སོང་།
བྲེལ་འཚུབ་ངང་འདས་པའི་དུས་ཚོད་སྐར་མ་གཅིག་འདི་ངའི་བྱིས་དུས་ཀྱི་ཚེས་
བདེ་སྐྱིད་ལྡན་པའི་དུས་ཡུན་ཞིག་ཡིན། ངས་སྐབས་འདིར་ཁྱོད་ལ་བཤད་དོན་ནི་
ཁྱོད་ཀྱིས་གཏན་ནས་ངོ་ཤེས་མ་མྱོང་བའི་ང་རང་ཁྱོད་ཀྱིས་མཇུག་མཐར་ཚེ་སྲོག་
ཅིག་ཁྱོད་ལ་འཁྲེང་ཞིང་ཁྱོད་ཀྱི་ཆེད་དུ་རྒུད་མགོ་བརྩམས་སོང་བ་ཤེས་པའི་ཆེད་དུ་ཡིན།
ངས་སྐབས་དེའི་ཆེས་བདེ་སྐྱིད་ལྡན་པའི་དུས་སྐབས་ཁྱོད་ལ་བརྗོད་དགོས་ཤིང་། དེའི་
ཡིད་སྐྱོ་བ་མཚུངས་སུ་ཆེས་འཇིགས་སུ་རུང་བའི་དུས་སྐབས་ཀྱང་ཁྱོད་ལ་བཤད་དགོས།
ཞིག་ལ་དོན་དག་འདི་གཉིས་ཀ་ཕན་ཚུན་ཅི་འདྲའི་ཉེ་བ་ལ་ཨང་། ངས་ད་སོ་མར་གཞི་ནས་
ཁྱོད་ལ་བཤད་ཟིན། ཁྱོད་ཀྱི་རྐྱེན་པས། ངས་རང་གི་ཨ་མར་ཡང་མཉམ་འཇོག་བྱེད་མ་ཐུབ་
ལ། གཞན་སུ་ལའང་དོ་སྣང་མ་བྱས། ཐ་ན་ལོ་ན་ཡར་ལ་སོན་པའི་ཨིན་སི་པུའུ་ལོའུ་ཁི་ས་
ཆའི་ཚོང་བ་ཞིག་གིས་ཤ་ཉེ་རིང་དེད་ནས། ཁོ་རྒྱུན་པར་ངེད་ཚང་ལ་མགྲོན་དུ་འོངས་ཤིང་
འདུག་ཡུན་རིང་བ་ལ་ཡང་དོ་སྣང་ཆེར་བྱེད་མ་ཐུབ། རེད་ཡ། ཁོ་མགྲོན་དུ་འོངས་ཐེངས་
རེར་དུས་ཚོད་རིང་བོར་ངེད་ཚང་ནས་འདུག་ཅིང་། སྐབས་ལན་རེར་ཁོས་ངའི་ཨ་མ་ཁྲིད་
ནས་ཟློས་གར་ལ་ལྟ་རུ་འགྲོ་བས་དོན་དེ་ཁོ་ནས་ང་ལ་དགའ་སྣང་ཆེན་པོ་སྟེར་ཐུབ་ཀྱི་
ཡོད་དེ། རྒྱུ་མཚན་ནི་ཁོས་ངའི་ཨ་མ་ཁྲིད་ནས་སོང་ཤུལ་དུ་ང་གཅིག་པུ་ཁྱིམ་ནས་བསྡད་
དེ་ཁྱོད་ཀྱི་ཕྱོགས་ལ་བསམ་བློ་གཏོང་ཁོམ་ཡོད་ཅིང་། ཁྱོད་ཀྱི་ལོག་ཕེབས་ལ་ལྟ་ཁོམ་ཡང་
ཡོད། དེ་ནི་ངའི་ཆེས་བླ་ན་མཐོ་བའི་བདེ་སྐྱིད་ཉག་ཅིག་ཡིན་ཨང་། མཇུག་འབྲས་ནི་ཉིན་
ཞིག་ལ་ཨ་མས་ང་རང་མོའི་ཁང་བའི་ནང་བོས་ནས་ང་ལ་གཟབ་ནན་གྱིས་སྐད་ཆ་མང་པོ་
བཤད་པས། ངའི་ངོ་གདོང་སྐྱ་བོར་གྱུར་ཅིང་སྙིང་ལྡིང་ཚད་ཀྱང་རྒྱུན་ལྡན་མིན་པར་གྱུར།
ཁྲིགས་ཁྲིགས་མེད་ན་ཨ་མས་ངའི་གསང་བ་ཅི་ཞིག་ཤེས་ཡོད་ལོས་ཆེ། སྐབས་དེར་ཐེངས་
དང་པོར་ངའི་ཡིད་ལ་ཁྱོད་དྲན་བྱུང་། ང་རང་གི་གསང་བ་དྲན་བྱུང་། ཨ་མའི་གདོང་དུ་
སྐྱོ་མདོག་ཅིག་ཤར་ནས་ང་ལ་འོ་འགའ་བྱས་རྗེས། (རྒྱུན་པར་ང་ལ་འོ་གཏན་ནས་མི་བྱེད)
ང་ཁྲིད་ནས་འབོལ་ཁྲིའི་གམ་དུ་ཕྱིན་ཅིང་། དེ་ནས་མོ་ངོ་ཚ་ཞིང་ངག་ལྐུགས་ཀྱིན། མོའི་
གཉེན་ཉེ་ཆུང་མ་ཤི་ཟིན་པ་ཞིག་གིས་ཁྱོད་བག་མར་སློང་གིན་འདུག་པར། མོས་གཙོ་བོ་
ང་ལ་འདང་བརྒྱབ་སྟེ། ཁོའི་གཉེན་སློང་དང་ལེན་བྱ་རྒྱུ་ཐག་བཅད་ཡོད་ཟེར། ངའི་སྙིང་
ཁོང་དུ་ཁྲག་རྒྱུན་དྲོན་མོ་ཞིག་བཞུར་འོང་ཞིང་། སེམས་སུ་ཁྱོད་གཅིག་པུ་ལས་དྲན་རྒྱུ་
གང་ཡང་མེད། “དེས་ན་འུ་ཚང་མུ་མཐུད་ནས་འདི་རུ་སྡོད་རྒྱུ་ཡིན་ནམ།” ངས་ངག་སྒོ་
ལྐུགས་ཀྱིན་དེ་ལྟར་ཟེར་རྒྱུ་ལས་ཐབས་གཞན་མ་རྙེད། “མིན། ང་ཚོ་ཨིན་སི་པུའུ་ལོའུ་
ཁིའི་ཕྱོགས་ལ་གནས་སྤར་དགོས། ཧྥེ་ཏིས་ནན་ལ་དེ་རུ་ལྟ་ན་སྡུག་པའི་ཁྱིམ་གཞིས་ཤིག་
ཡོད་པ་རེད།” མོས་བཤད་པའི་སྐད་ཆ་གཞན་དག་ངས་ཅི་ཡང་གོ་མ་སོང་། གློ་བུར་དུ་
ངའི་མིག་མདུན་ཧྲིལ་བོ་ནག་ཐིབ་སེ་བུད་སོང་། རྗེས་ནས་གོ་ཚོད་དུ། སྐབས་དེར་ང་མགོ་
ཡོམ་འཁོར་ནས་འགྱེལ་སོང་ཟེར། ངའི་ཨ་མས་སྒོའི་ལྟག་རྒྱབ་ཏུ་སྒུག་ཡོད་པའི་ངའི་ཕ་
ཡར་ལ་སྐད་དམའ་མོས་ཅི་ཞིག་བཤད་པ་ཐོས་པས། ང་ནི་ལག་པ་གཉིས་བསྲིངས་ནས་
ཤིང་སྡོང་ཞིག་དང་འདྲ་བར་རྒྱབ་ཕྱོགས་སུ་འགྱེལ་སོང་། རྗེས་སུ་བསྟུད་མར་ཉིན་འགའ་
ལ་དོན་དག་མང་པོ་བྱུང་མོད། དབང་ཤུགས་དང་ནུས་པ་ཅི་ཡང་མེད་པའི་ང་ལྟ་བུའི་བྱིས་
པ་ཉམ་ཆུང་ཞིག་གིས་ཁོ་ཚོའི་འདོད་པ་ཇི་ལྟར་སྒྱུར་རམ། འདི་ཡོད་ཚད་ནི་ངས་ཁྱོད་ལ་
ཞིབ་བརྗོད་བྱེད་ཐབས་བྲལ། དུས་ད་ལྟ་ད་དུང་ངས་སྐབས་དེའི་དོན་དག་ཡིད་ལ་དྲན་ཚེ།
སྨྱུ་གུ་བཟུང་བའི་ལག་པ་འདི་འདར་བཞིན་འདུག ངའི་གསང་བ་ངོ་མ་ཕྱི་རུ་སྟོན་མི་རུང་
ལ། ངས་ཁོ་ཚོའི་ངག་ལ་མ་ཉན་པའི་མཇུག་འབྲས་ནི་ཁོ་ཚོས་བལྟས་ན་ངས་ཨུ་ཚུགས་
མཐར་བསྐྱལ་དང་། སེམས་ངན་ཁོག་བཙོག་བྱས་ནས་མ་དགའ་བའི་རྣམ་འགྱུར་བསྟན་
པ་ཙམ་རེད། སུས་ཀྱང་བདག་ལ་ཁ་ཡ་མི་བྱེད་པ་དང་། ཡོད་ཚད་ང་ལ་གསང་ནས་སྒྲུབ་
བཞིན་ཡོད། ཁོ་ཚོས་ང་སློབ་གྲྭར་སོང་བའི་གོ་སྐབས་དང་བསྟུན་ནས་ངའི་དངོས་པོ་ཡོད་
ཚད་གནས་སྤར་བའམ་བཙོང་གི་ཡོད། ང་སློབ་གྲྭ་ནས་ཕྱིར་ལོག་དུས་ཁྱིམ་གྱི་དངོས་པོ་
བཙོང་བའམ་གནས་སྤར་ཟིན། ངས་མིག་གིས་བལྟས་བལྟས་ལ་ཁྱིམ་གཞི་སྟོང་བར་ཕུད་
པ་རེད། དེ་དང་མཉམ་དུ་ངའི་འཚོ་བའང་རྩ་ནས་བརླགས་སོང་། ཐེངས་ཤིག་ལ་ང་དྲོས་ཇ་
འཐུང་དུ་ཕྱིར་ལོག་དུས། གནས་སྤོར་སྐྱེལ་འདྲེན་མི་སྣས་དངོས་པོ་བསྡུ་གསོག་རྒྱག་གིན་
འདུག སྟོང་ལྷང་ལྷང་གི་ཁང་བའི་ནང་བསྡུ་གསོག་བརྒྱབ་ཚར་བའི་སྒམ་སོགས་དང་ངེད་
མ་བུ་གཉིས་ལ་གྲ་སྒྲིག་བྱས་པའི་མཇུག་མཐའི་ཞག་མ་གཅིག་གི་ཉལ་ཁྲི་བཞག་འདུག
ང་ཚོས་མཇུག་མཐའི་ཞག་མ་གཅིག་འདི་ནས་བསྐྱལ་དགོས་ཤིང་། ཕྱི་ཉིན་མེ་འཁོར་ལ་
བསྡད་ནས་ཨིན་སི་པུའུ་ལོའུ་ཁི་ལ་འགྲོ་དགོས།
མཇུག་མཐའི་ཉིན་མོ་འདིར། ངའི་སྣང་ཚོར་ཞིག་ལ་གློ་བུར་དུ་ང་རང་ཁྱོད་ཀྱི་གམ་
ན་མེད་ཚེ་འཇིག་རྟེན་འདིར་གསོན་ཐབས་མི་འདུག་སྙམ་པ་དང་། ཁྱོད་ལས་གཞན་ད་
དུང་མགོན་སྐྱབས་ཞིག་ཡོད་པ་ཚོར་མ་བྱུང་། ངས་སྐབས་དེར་བསམ་བློ་ཇི་ལྟར་བཏང་
ཡང་ཚེ་གང་བོར་གསལ་བོ་ཤིག་ཤེས་ཐབས་བྲལ། རེ་ཐག་ཆད་པའི་སྐབས་དེར། ངས་རིག་
པ་ཇེ་གསལ་དུ་བཏང་ནས་བསམ་གཞིག་གཏོང་ཐུབ་བམ། ཡིན་ཡང་གློ་བུར་དུ་ངའི་
ཨ་མ་ཁྱིམ་དུ་མེད་པས། ང་ཡར་ལངས་ནས་སློབ་ལྭ་གོན་རྗེས་ཁ་གཏད་དུ་ཁྱོད་འཚོལ་དུ་
སོང་། མིན། ང་གོམ་པ་སྤོས་ནས་སོང་བ་མིན། ནང་སེམས་ཀྱི་རྡོ་ཁབ་ལེན་ལྟ་བུའི་སྟོབས་
ཤུགས་ཤིག་གིས་ང་རང་ཁྱོད་ཀྱི་སྒོ་ཁར་དྲངས་སོང་། ངས་ཁྱོད་ལ་བཤད་མྱོང་སྟེ། ང་རང་
གིས་ཀྱང་ཅི་བྱེད་འདི་བྱེད་མི་ཤེས་པར། ཁྱོད་ཀྱི་མདུན་དུ་པུས་མོ་ས་ལ་བཙུགས་ཏེ། ཁྱོད་
ཀྱིས་ང་རང་གཡོག་མོའམ་བྲན་འཁོལ་དུ་ལེན་པར་ཞུ་བ་བྱེད་ན་འདོད་མོད། ཁྱོད་ཀྱིས་ང་
ལ་ཁྲེལ་དགོད་བྱེད་པར་དོགས་པ་དང་། མོ་ལོ་བཅོ་ལྔར་སོན་པའི་བུ་མོ་ངའི་དྭངས་གཙང་
ཧོལ་རྒྱུག་གི་བྱ་སྤྱོད་ལ་འཕྱ་དམོད་བྱེད་འོང་བར་སྐྲག སྙིང་ཉེ་ལགས། གལ་ཏེ་ཁྱོད་ཀྱིས་
དུས་དེར་ང་རང་འཁྱགས་གྲང་རུས་རྐང་ལ་ཟུག་པའི་བར་ཁྱམས་སུ། ཞེད་སྣང་གིས་ལུས་
ཡོངས་རེངས་པོར་གྱུར་ནའང་། རྟོགས་དཀའ་བའི་སྟོབས་ཤུགས་ཤིག་གིས་ངར་སྐུལ་འོག
ངའི་གོམ་ཁ་མདུན་དུ་བསྣུར་བ་དང་། ངས་ཇི་ལྟར་ཤེད་ཤུགས་བཏོན་ནས། འདར་ཡོམ་
བྱེད་པའི་དཔུང་བ་ཡར་བཏེགས་ཏེ་ལག་པ་ཕར་ལ་བསྲིངས་བྱེད་སྒོ་འདི་བརྩམས་
པར་འཇིགས་ཡེར་བའི་དུས་ཚོད་སྐར་ཆ་འགའི་འཐབ་རྩོད་བརྒྱུད། དེ་ནི་དུས་གཏན་
དང་འདྲ་བར་ཡུན་རིང་སྟེ་མཛུབ་མོས་ཁྱོད་ཀྱི་སྒོ་དྲིལ་མནན་པ་འདི་ཡོད་ཚད་ཤེས་
ཚེ། ཁྱོད་ཀྱིས་ང་ལ་འཕྱ་དམོད་གཏོང་མི་སྲིད། རྣར་གཟན་པའི་སྒོའི་དྲིལ་སྒྲ་ད་ལྟའི་བར་
ངའི་རྣ་ལམ་དུ་གྲག་གིན་འདུག དེར་མཐུད་ནས་ཡོད་ཚད་ཁུ་སིམ་མེར་སོང་། ངའི་སྙིང་
གི་འཕར་ལྡིང་རེ་ཞིག་བཞག་པ་དང་། ལུས་སྟེང་གི་ཟུངས་ཁྲག་ཀྱང་འཁོར་བསྐྱོད་མི་བྱེད་
པར་རྩ་ལམ་ནས་འགག་སོང་བ་འདྲ། ངས་བློ་དང་རྣ་བ་གཏད་ནས། ཁྱོད་ཡོང་ནས་སྒོ་ཕྱེ་
མིན་ལ་སྒུག་བསྡད།
འོན་ཀྱང་སྒོ་འབྱེད་པར་ཁྱོད་དང་སུ་ཡང་སླེབས་མ་བྱུང་། ཉིན་དེའི་ཕྱི་དྲོར་ཁྱོད་ཡུལ་
ན་མེད་པ་ཐག་ཆོད་རེད། ཡའོ་ཧན་ཡང་ཕྱི་ལ་དོན་དག་ཅིག་བསྒྲུབ་ཏུ་ཕྱིན་སོང་བ་འདྲ།
དེ་བས་ང་རང་གོམ་འགྲོས་འཁྱའ་འཁྱོར་སྤོས་ཏེ་ཅ་ལག་ཚང་མ་སྤར་རྗེས་སྟོང་ལྷིང་གི་
ཁང་བར་ཕྱིར་མི་ལོག་ཐབས་མེད་དུ་གྱུར། སྒོའི་དྲིལ་བརྡ་ད་དུང་ཡང་ངའི་རྣ་ལམ་དུ་གྲག་
གིན་འདུག ཁྱོད་ཀྱི་སྒོ་དྲུང་ནས་ངའི་ཁང་བར་གོམ་པ་བཞི་ལས་མེད་ཀྱང་། ཕལ་ཆེར་ང་
རང་ཁ་བས་གཡོགས་པའི་རི་ལམ་ཞིག་ནས་ཆུ་ཚོད་འགའི་རིང་རྐང་ཐང་གིས་བསྐྱོད་པ་
ལྟར་སྟོབས་ཤུགས་མ་ལུས་ཟད་ནས་འགྲུལ་སྐྱོད་མལ་སྟན་ཞིག་ཏུ་འགྱེལ་བ་དང་། ལུས་པོ་
ངལ་དུབ་ཀྱིས་ར་རོར་གྱུར་ཡོད་ནའང་། ཁོ་ཚོས་ང་དྲུད་ནས་མ་སོང་སྔོན་ལ་ཁྱོད་ལ་མིག་
གིས་ཐེངས་གཅིག་བལྟ་དགོས་སྙམ། ཁྱོད་ལ་སྐད་ཆ་ཞིག་བཤད་དགོས་སྙམ་པའི་འདུན་
པ་སྔར་བཞིན་ཡལ་མི་འདུག ངས་ཁྱོད་ལ་མནའ་བསྐྱལ་ཆོག་པ་ནི། སྐད་ཆ་འདི་དག་
གི་ནང་དུ་ཆགས་སྲེད་ཀྱི་དབང་དུ་སོང་བའི་སྐད་ཆ་སྤུ་ཉག་ཙམ་ཡང་མེད། ང་ནི་སྐབས་
དེར་ལྷད་མེད་ཀྱི་བུ་མོ་ཆུང་ཆུང་ཞིག་ཡིན་པས། ཁྱོད་དྲན་པ་ལས་བསམ་རྒྱུ་གཞན་མེད་
དེ། སྙིང་ཉེ་ལགས། ཡང་བསྐྱར་ཁྱོད་དང་ཐེངས་ཤིག་མཇལ་ནས། ལུས་འདི་ཁྱོད་ལ་བསྙེས་
ནས་ཞག་གཅིག་བསྡད་ན་བསམས། འཇིགས་ཡེར་ཞིང་ཡུན་རིང་བའི་མཚན་གང་བོར་
ཁྱོད་ལ་སྒུག་པ་ཡིན། ངའི་ཨ་མ་གཉིད་དུ་ཞུགས་མ་ཐག ང་རང་རྐང་འཇབ་ལག་འཇབ་
ཀྱིས་བར་ཁྱམས་སུ་ཕྱིན་ནས་ཁྱོད་རང་ནམ་ཞིག་ཕྱིར་སླེབས་པར་རྣ་བ་བླགས་ཤིང་། གྲང་
ལྷགས་རྒོད་པའི་ཟླ་དང་པོའི་མཚན་མོ་ཧྲིལ་བོར་ངས་སྒོ་གླེགས་ཀྱི་སྲུབས་ཀ་ནས་ཁྱོད་ལ་
སྒུག དེ་རུ་རྐུབ་སྟེགས་ཤིག་ཀྱང་མེད་པས་ང་ནི་ཐང་ལ་ཁ་སྦུབ་ཏུ་བསྡད་དེ་ཁྱོད་ལ་སྒུག་
པ་ཡིན། སྒོའི་སྲུབས་ནས་གྲང་ངར་ཤུར་ཤུར་རྒྱུ་འོང་བས་མཐིལ་ཤིང་ཡང་སྲ་ཞིང་འཁྱག
ངས་སྟོད་ལྭ་སྲབ་མོ་གྱོན་ཏེ་བསྣར་བསྡད་པ་དང་། གཉིད་ལྕོགས་བར་ནས་ཁྱོད་ཀྱི་གོམ་སྒྲ་
མི་ཐོས་པར་དོགས་ནས། ལུས་པོ་བལ་གདན་གྱིས་མ་གཅུད་པར་བསམ་གཟས་ནས་དྲོན་
པོ་མ་བྱས་པས། ལུས་ཡོངས་སུ་ཟུག་གཟེར་ལངས་པ་དང་། རྐང་བའི་རྩ་ཡང་འཁུམས་ནས་
སྲིང་མི་ཐུབ་པར་གྱུར། དཔུང་བ་གཉིས་གྲང་ནས་སིག་སིག་ཏུ་འདར། ང་ཡང་དང་བསྐྱར་
དུ་ཡར་མི་ལངས་ཐབས་མེད་དུ་གྱུར་ཅིང་། འཇིགས་ཡེར་བའི་མུན་ནག་གི་སྒོའི་ཧྲག་བར་
ནས་གྲང་ནས་འཁངས་ལ་ཁད་དུ་བྱེད་ནའང་། ངས་མུ་མཐུད་ནས་ཁྱོད་ལ་སྒུག དེ་ནི་རང་
གི་ལས་དབང་ལ་སྒུག་པ་ལྟར་རོ། །
མཇུག་མཐར། ཧ་ལམ་ཞོགས་པའི་ཆུ་ཚོད་གཉིས་ཡས་མས་སུ་ངས་མི་ཞིག་
གིས་ལྡེ་མིག་གིས་འུ་ཚོའི་ཐོག་ཁང་དེའི་སྒོ་ཆེན་གྱི་སྒོ་ཟྭ་ཕྱེ་ཞིང་དེ་ནས་ཡར་ཐེམ་སྐས་
སུ་འཛེག་གིན་པའི་རྡོག་སྒྲ་ཞིག་གོ་བྱུང་། སྐད་ཅིག་མ་དེར་ངའི་ལུས་སྟེང་གི་གྲང་ངར་མ་
ལུས་གར་སོང་ཆ་མེད་དུ་གྱུར་ནས་ལུས་པོ་ཚ་ལམ་ལམ་དུ་སོང་། ངས་སྒོ་གླེགས་ཡང་མོར་
ཕྱེ་ནས་ཁྱོད་ཀྱི་མདུན་དུ་རྒྱུགས་ནས་རྐང་བའི་ཐད་དུ་འགྱེལ་ན་བསམས་གནམ་
རྒན་མ། སྐབས་དེར་ང་ལྟ་བུ་གླེན་མ་འདིས་དོན་དག་ཅི་ཞིག་སྒྲུབ་བཞིན་པ་སུ་ཞིག་གིས་
ཤེས་ཐུབ། རྡོག་སྒྲ་ཐག་ཇེ་ཉེ་ནས་ཇེ་ཉེར་འོང་སྐབས་ཞག་སྒྲོན་གྱི་འོད་སྐས་ཐེམ་བརྒྱུད་དེ་
ནང་དུ་སྤྲོས་འོང་། ང་སྒོ་ལུང་ལ་དམ་པོར་འཇུས་ནས་ལུས་པོ་འདར་ལྕུག་ལྕུག་བྱེད། ཐེམ་
སྐས་སུ་ཡོང་བཞིན་པ་དེ་དངོས་གནས་ཁྱོད་ཡིན་ནམ།
འཕྱུག་མེད། ཡར་ཡོང་བཞིན་པ་དེ་ཁྱོད་རང་རེད། སྙིང་ཉེ་ལགས། ཡིན་ནའང་ཁྱོད་
གཅིག་པུ་ཕྱིར་ལོག་འོང་བ་མ་རེད། ངས་དགོད་སྒྲ་འཇམ་ཞིང་གཉོམ་པོ་ཞིག་དང་། ཁྱོད་
ཀྱིས་དར་གོས་ཀྱི་ཐུ་སྣེ་སར་དྲུད་པའི་བུ་མོ་ཞིག་ལ་སྐད་དམའ་མོས་ཁ་བརྡ་བྱེད་པའི་སྒྲ་
དག་ཐོས་བྱུང་། མ་གཞིར་ཁྱོད་ནི་བུད་མེད་ཅིག་དང་འགྲོགས་ནས་ཕྱིར་ལོག་པ་རེད།
ངས་མཚན་མོ་འདི་ཇི་ལྟར་ཕར་བསྐྱལ་བ་ང་ལའང་གསལ་བོ་ཞིག་བཤད་རྒྱུ་མི་
འདུག ཕྱི་ཉིན་ཞོགས་པའི་ཆུ་ཚོད་བརྒྱད་ཡས་མས་སུ་ཁོ་ཚོས་ང་རང་བཙན་གྱིས་ཨེན་
སི་བྷིར་ཁིར་ལ་ཁྲིད་སོང་། ང་ལ་ཁོ་ཚོར་ངོ་རྒོལ་བྱེད་པའི་སྟོབས་ཤུགས་ཏིལ་འབྲུ་ཙམ་
ཡང་མི་འདུག
ངའི་བུ་ཆུང་མདང་དགོང་ཚེ་ལས་འདས་སོང་། གལ་ཏེ་ང་རང་མུ་མཐུད་དུ་གསོན་
པའི་དབང་དུ་བཏང་ན། རང་ཉིད་ཁེར་ཧྲེང་གིས་འཚོ་དགོས་པར་ཐུག་འདུག སང་ཉིན་
རྒྱུས་མེད་པའི་སྐྱེས་པ་ནག་སྟུག་གླེན་ཚུགས་ཅན་དེ་ཚོ་འོང་སྟེ། ངའི་བུ་ཆུང་གི་བེམ་པོ་
ཁོ་ཚོས་ཁྱེར་ཡོང་བའི་རོ་སྒམ་ནང་འཇུག་རྒྱུ་རེད། ངའི་གྲོགས་པོ་ཚོས་ཀྱང་འདས་མཆོད་
ལ་མེ་ཏོག་ཕྲེང་བ་ཁྱེར་ཡོང་ནའང་ཐང་། འོན་ཀྱང་མེ་ཏོག་ཚོམ་བུ་དུར་སྒམ་སྟེང་བཞག་
ཀྱང་དེས་ཕན་པ་ཅི་ཞིག་འབྱུང་ངམ། ཁོ་ཚོས་ང་ལ་སེམས་གསོའི་སྐད་ཆ་རེ་བཤད་སྲིད་
ཀྱང་དེས་ང་ལ་ཕན་ཐོགས་ཅི་ཞིག་ཡོད་དམ། ཕྱིན་ཆད་ངས་སྔར་བཞིན་ཁེར་ཧྲེང་གི་འཚོ་
བ་བསྐྱལ་དགོས་པ་ཤེས་ཡོད། འཇིག་རྟེན་སྟེང་ལུས་པོ་མི་ཚོགས་ཁྲོད་ཡོད་ཀྱང་ཁེར་རྐྱང་
གི་འཚོ་བ་རོལ་དགོས་པ་ལས་ལྷག་པའི་སྡུག་ཅིག་གང་ན་ཡོད་དམ། ངས་ཨེན་སི་བྷིར་
ཁི་རུ་ལོ་གཉིས་ལྷག་རིང་ཁེར་རྐྱང་གི་འཚོ་བ་རོལ་སྐབས་གནས་ལུགས་འདིར་ངེས་ཤེས་
སྐྱེས་པ་སྟེ། ང་རང་ལོ་བཅུ་དྲུག་ནས་ལོ་བཅོ་བརྒྱད་ལ་སོན་པའི་ལོ་གཉིས་པོ་དེའི་རིང་
དངོས་གནས་བཙོན་མ་ཞིག་དང་འདྲ་བར། ཁྱིམ་མི་གང་བོའི་གྲས་ནས་སུ་ཞིག་གིས་དོར་
བའི་མི་ལྷག་ཅིག་དང་འདྲ་བར་འཚོ་བ་རོལ་དགོས་བྱུང་། ངའི་ཕ་ཡར་སྨྲ་བ་ཉུང་ཞིང་
ངང་རྒྱུད་འཇམ་པ་དང་། ཁོས་ང་ལ་ཧ་ཅང་གཅེས་སྐྱོང་བྱེད། ངའི་ཨ་མས་ཀྱང་མ་བསམ་
ས་ནས་ནོར་འཁྲུལ་ཅི་ཞིག་བཟོས་སོང་བར་འགྱོད་བཤགས་བྱེད་པ་ལྟར། ནམ་རྒྱུན་ངའི་
འདོད་པར་བསྟུན་གང་ཐུབ་བྱེད། ལོ་ཆུང་ཚོ་ངའི་མཐའ་བསྐོར་རྒྱུར་དགའ་ཞིང་། ཁོ་ཚོས་
ང་ལ་ངོ་དགའ་བྱེད་ནའང་། ངས་ཨུ་ཚུགས་མཐའ་ལ་བསྐྱལ་ནས་ཁོ་ཚོ་དང་རྒྱང་བཀྱེད་
པ་ཡིན། ཁྱོད་དང་བྲལ་རྗེས། ང་རང་དགའ་དགའ་སྐྱིད་སྐྱིད་དང་བློ་བདེ་ཡིད་ཚིམ་ངང་
འཚོ་བ་རོལ་བའི་འདུན་པ་མེད། ང་རང་སྤྲོ་བས་བཏང་བའི་འཇིག་རྟེན་ཆུང་ངུ་དེར། རང་
གིས་རང་ལ་མནར་གཅོད་གཏོང་བཞིན་ཁེར་རྐྱང་གི་འཚོ་བ་རོལ་བ་ཡིན། ཁོ་ཚོས་ང་
ལ་ཉོས་པའི་ཁྲ་ཁྲ་རིག་རིག་གི་ལྭ་བ་དེ་དག་ངས་གཅིག་ཀྱང་གོན་མ་མྱོང་། ངས་ཁོ་ཚོ་
དང་མཉམ་དུ་ཟློས་གར་ལ་བལྟ་བ་དང་། རོལ་དབྱངས་སྤྲོ་ཚོགས་ལ་ཞུགས་པ། ཕྱི་རོལ་སྤྲོ་
གསེང་ལ་འགྲོ་བ་སོགས་གཅིག་ཀྱང་དང་ལེན་མ་བྱས། ང་ཁྱིམ་མཚེས་དང་མཉམ་དུ་ཁྲོམ་
སྲང་ལའང་ཧ་ལམ་མི་ཉུལ་བ་ཡིན། སྙིང་ཉེ་ལགས། ཁྱོད་ཡིད་ཆེས་སམ། ང་རང་གྲོང་ཁྱེར་
འདིར་ལོ་གཉིས་ལྷག་འགོར་ཡང་ད་དུང་གྲོང་ཁྱེར་འདིའི་སྲང་ལམ་བཅུ་ཙམ་ཡང་ངོ་མི་
ཤེས། ཁྱོད་རང་མཐོང་རྒྱུ་མེད་པའི་དུས་སྐབས་དག་ཏུ་ང་ནི་ཉིན་གང་བོར་སྐྱོ་གདུང་གིས་
དུས་འདའ་བར་བྱེད། ཁྱོད་རང་མ་མཐོང་ན། ང་གང་ལའང་སྤྲོ་སྣང་མེད། ང་ནི་སེམས་པའི
ཟབ་སར་ཁྱོད་དང་ལྷན་དུ་རོལ་འདོད་པ་ལས། ངས་ཡར་མར་གང་ཡང་དྲན་མི་འདོད། ང་
གཅིག་པུ་ཁྱིམ་ནས་ཆུ་ཚོད་འགའ་ཤས་དང་། ཡང་ན་ཉིན་ཧྲིལ་བོར་ལས་ཀ་ཅི་ཡང་ལས་
མི་འདོད་པར་ཙོག་ནས་སྡོད་ཅིང་། ཁྱོད་དང་འབྲེལ་བའི་འདས་དོན་མང་པོ་ཞིག་ཡང་
སྐོར་བསྐྱར་སྐོར་གྱིས་དྲན་གསོ་བྱས་ཤིང་། དོན་ཕྲན་ཚགས་གཅིག་ཀྱང་མ་ལུས་པར་ཕྱིར་
དྲན་བྱས། ཁྱོད་དང་འཕྲད་ཐེངས་རེ་རེ་དང་། ཁྱོད་ཡུལ་དུ་ལོག་ཐེངས་རེ་རེར་ངས་སྒུག་
བསྡད་པའི་ཚུགས་ཀ་དྲན་དུས། དེ་ནི་ཟློས་གར་ལ་བལྟ་བ་དང་མཚུངས། ངས་འདས་ཟིན་
པའི་ཆུ་ཚོད་སྐར་ཆ་རེ་རེ་བཞིན་ཕྱིར་དྲན་གྲངས་མེད་ཅིག་བྱས་པས། ངའི་བྱིས་པའི་དུས་
ཀྱི་ལོ་ཟླ་དེ་དག་ཡིད་ངོར་གསལ་ལེར་ཡོད། ངའི་དྲན་པའི་ངོས་སུ་འདས་དོན་ཡོད་ཚད་དེ་
འདྲའི་གསོན་ཉམས་ལྡན་ཞིང་བྱེ་བྲག་ཡིན་ལ་ཕལ་ཆེར་ཁ་སང་བྱུང་བའི་དོན་དག་ཅིག་
དང་འདྲ།
སྐབས་དེར་ངའི་སེམས་དོན་མཐའ་དག་ཁྱོད་ལ་བཅངས་ཡོད། ངས་ཁྱོད་ཀྱིས་བྲིས་
པའི་དཔེ་ཆ་ཡོད་ཚད་ཉོས་མྱོང་། ཁྱོད་ཀྱི་མཚན་མིང་ཚགས་པར་སྟེང་མཐོང་མ་ཐག་ཏུ།
ཉིན་དེ་ནི་ངའི་དུས་ཆེན་དུ་གྱུར་ཡོད། ཁྱོད་ཀྱིས་ཤེས་སམ། ངས་ཁྱོད་ཀྱི་དཔེ་ཆ་དག་ཡང་
དང་བསྐྱར་དུ་བཀླགས། ཐེངས་ག་ཚོད་བཀླགས་པ་རྩིས་ཀྱིས་མི་ལང་མོད། དཔེ་ཆའི་ཐིག་
ཕྲེང་རེ་རེ་ངས་བློར་འདོན་ཐུབ་པ་ཡིན། གལ་ཏེ་མི་ཞིག་གིས་ནམ་གུང་ལ་ང་རང་གཉིད་
ལས་བསླངས་ཏེ་ཁྱོད་ཀྱི་དཔེ་ཆའི་ཁྲོད་ཀྱི་ཚན་པ་ཞིག་བཏོན་ན། ལོ་ངོ་སུམ་ཅུ་འགོར་རྗེས་
ཀྱི་དེ་རིང་ཡང་ངས་དེར་མཐུད་ནས་བློར་འདོན་ཐུབ་ཅིང་། དེ་ནི་རྨི་ལམ་རྨིས་པ་ལྟ་བུ་
ཞིག་རེད། ཁྱོད་ཀྱིས་བྲིས་པའི་སྐད་ཆའི་ཚིག་འབྲུ་རེ་རེ་ནི་ང་ལ་མཚོན་ན་བདེ་སྐྱིད་དང
བསོད་ནམས་ཀྱི་དན་རྟགས་ཤིག་རེད། འཇིག་རྟེན་ཧྲིལ་བོ་ཁྱོད་དང་འབྲེལ་བ་ཡོད་པས་ད་
གཟོད་གནས་ཐུབ་པ་ཙམ་དང་། ངས་ནི་ཝེ་ཨེ་ནཱའི་ཚགས་པར་སྟེང་རོལ་དབྱངས་དགོང་
ཚོགས་དང་ཟློས་གར་འཁྲབ་སྟོན་དགོང་ཚོགས་སྐོར་གྱི་བརྡ་སྦྱོར་ཡོད་མེད་ནན་གྱིས་
བཙལ། སེམས་པའི་དྲན་བྱ་འབའ་ཞིག་ནི། འཁྲབ་སྟོན་གང་གིས་ཁྱོད་ལ་སྤྲོ་སྣང་སློང་ཐུབ་
པར་གྱུར་ཚེ། ས་རུབ་ཚེ། ངས་རྒྱང་རིང་ནས་ཁྱོད་ལ་འདུག་རོགས་བྱས་ཆོག་སྙམ། སྐབས་
འདིར་ཁོ་རང་ཟློས་གར་ཁང་ལ་འཛུལ་ཐལ། སྐབས་འདིར་ཁོ་རང་ཙོག་བཏང་ཐལ་ཞེས་
རང་སེམས་ནས་ཁེར་ལབ་བྱས་ཆོག འདི་ལྟའི་དོན་དག་ངས་རྨི་ལམ་ནང་ཐེངས་སྟོང་
ཕྲག་ཁ་ཤས་ལ་རྨིས་མྱོང་། རྒྱུ་མཚན་ནི་སྔོན་ཆད་ངས་རོལ་དབྱངས་དགོང་ཚོགས་ཤིག་
ནས་ཁྱོད་རང་དངོས་སུ་ཐེངས་གཅིག་རིག་མྱོང་བས་སོ། །
འོན་ཀྱང་ཅིའི་ཕྱིར་དོན་དག་འདི་དག་བརྗོད་དགོས་སམ། ཅིའི་ཕྱིར་ཁེར་རྐྱང་གི
བྱིས་པ་ཞིག་གི་ཚད་བརྒལ་དང་རང་གིས་རང་ལ་མནར་གཅོད་བཏང་ཚུལ། ཅི་ལྟར་སྐྱོ་
གདུང་འཕེལ་ཚུལ། ཅི་ལྟར་རེ་ཐག་ཆད་ཚུལ་སོགས་ཚོར་བ་སྤུ་ཙམ་མེད་ཅིང་རྒྱུ་མཚན་
གཅིག་ཀྱང་མི་ཤེས་པའི་མི་ཞིག་ལ་བཤད་དགོས་སོང་ངམ། ང་སྐབས་དེར་ད་དུང་བྱིས་པ་
ཞིག་ཡིན་ནམ། སྐབས་དེར་ང་མོ་ལོ་བཅུ་བདུན་ཡིན། མིག་རྡེབ་ཙམ་གྱིས་ལོ་བཅོ་བརྒྱད་
ལ་སོན་པ་དང་། ཕོ་སར་ན་གཞོན་དག་གིས་སྲང་ལམ་ནས་ང་ལ་ཟུར་མིག་འཕེན། འོན་
ཀྱང་ཁོ་ཚོའི་ཟུར་མིག་གིས་ང་ལ་ཁོང་ཁྲོ་ཆེན་པོ་བསླངས་སོང་། རྒྱུ་མཚན་ནི་ངའི་ཀླད་
པའི་གཏིང་རིམ་ནས་བརྩེ་འདང་ཤོར་ས་དེ་མི་གཞན་ཞིག་ཡིན་པ་ལས། ཁྱོད་ག་ལ་ཡིན།
ཐ་ན་རྩེད་མོའི་ཚུལ་དུ་ཡིན་ཡང་ངས་དང་ལེན་བྱ་དཀའ་བ་རེད། གཞན་པར་བརྩེ་སེམས་
ཅུང་ཙམ་ཆགས་པ་དེའང་དྲན་ཚུལ་ཡ་མ་ཟུང་ཞིག་དང་། ཡིད་ཀྱི་ནག་ཉེས་ཤིག་ལས་མ་
འདས། ངས་ཁྱོད་ལ་བཅངས་པའི་བརྩེ་དུང་ད་བར་འགྱུར་བ་མེད། འོན་ཀྱང་བརྩེ་དུང་དེ་
བདག་གི་ལུས་ཕུང་གི་འཚར་ལོངས་དང་ཆགས་པའི་རྟོགས་སད་དང་བསྟུན་ནས་སྔར་
ལས་ཇེ་དྲག་ཏུ་གྱུར་ཅིང་། དེ་བས་ཀྱང་ཤ་དང་མཆིན་པ་ཟེར་བའི་དཔེ་ལྟར་བུད་མེད་ཀྱི་
བྲོ་བ་ལྡན་པར་གྱུར། སྐབས་དེར་ནར་མ་སོན་པའི་བུ་མོ་ཞིག་གི་དྲན་པར་བག་ལ་ཉལ་
བའི་ཁྱོད་ཀྱི་སྒོའི་དྲིལ་བརྡ་མནོན་བསམ་གྱི་རེ་འདུན་རབ་རིབ་དེ། ད་ནི་ངའི་དྲན་པ་ཉག་
གཅིག་ཏུ་གྱུར་ཡོད་དེ། རང་གི་ལུས་པོ་འདི་ཁྱོད་ལ་ཡོངས་སུ་འབུལ་འདོད་པ་དེའོ། །
ངའི་མཐའ་འཁོར་གྱི་མི་ཚང་མས་ང་ནི་མི་འཚེར་བག་ཅན་དང་ངོ་ཚ་སླ་བའི་མི་
ཞིག་ཏུ་བསམ་བཞིན་ཡོད། ངས་མ་ཁར་སོས་བཏབ་ནས་རང་གི་གསང་བ་མི་གཞན་ལ་
བཤད་པ་མིན། འོན་ཀྱང་ངའི་སེམས་སུ་རྣོ་ལྕགས་འདྲ་བའི་བློ་རྩ་བརྟན་པོ་ཞིག་ཆགས་
ཤིང་། ངས་བློ་གཅིག་སེམས་གཅིག་གིས་དོན་དག་གཅིག་ཁོ་ན་བསམ་པ་ནི། ང་རང་ཕྱིར་
ཝེ་ཡེ་ནཱར་ཁྱོད་ཀྱི་གམ་དུ་ལོག་རྒྱུ་དེ་ཡིན། ངས་འབད་བརྩོན་བྱས་མཐར་རེ་བ་མངོན་དུ་
གྱུར། དེ་ནི་གཞན་པས་བལྟས་ན་ཅི་འདྲའི་ཁུངས་ལུང་མེད་ཅིང་ཧ་གོ་དཀའ་བ་ཞིག་ཡིན་
ཨང་། ངའི་ཕ་ཡར་ལ་རྒྱུ་ནོམ་ཤིན་ཏུ་མང་ཞིང་ཁོང་གིས་ང་རང་ཤ་ལས་ཆད་པའི་བུ་མོ་
ཞིག་གི་ཚུལ་ནས་འཇོག འོན་ཀྱང་ངས་ཨུ་ཚུགས་མཐར་སྐྱེལ་གྱིས་རང་ལ་བརྟེན་ནས་
སྒོར་མོ་བཙལ་ཏེ་རང་ཁ་གསོ་རྒྱུ་བྱས་པར། མཇུག་མཐར་ངའི་འདོད་དོན་འགྲུབ་པ་སྟེ། ང་
རང་ཕྱིར་ཝེ་ཡེ་ནཱར་ལོག་སྟེ། གཉེན་ཉེ་ཞིག་ལ་རྒྱབ་བརྟེན་བཅོལ་བ་དང་། གཞི་རྒྱ་ཅུང་
ཆེ་བའི་གྱོན་ཆས་ཚོང་ཁང་ཞིག་ཏུ་ལས་བཟོ་པ་བྱས་པ་ཡིན། སྟོན་ཀའི་ན་བུན་རབ་རིབ་
འཐིབས་པའི་ས་སྲོད་ཅིག་ལ་ང་རང་གཞི་ནས་ཝེ་ཡེ་ནཱར་སླེབས་ཐུབ་པ་བྱུང་ཡང་། ཐོག་
མར་གང་དུ་འགྲོའམ། ངས་དངོས་པོ་མེ་འཁོར་ས་ཚིགས་ནས་བཅོལ་རྗེས་གློག་འཁོར་ཞིག་
ལ་བསྡད། སྣང་ཚོར་དུ་གློག་འཁོར་དེ་ཅི་འདྲའི་དལ་བ་ལ་ཨང་། ས་ཚིགས་རེ་ནས་སྡོད་
ཐེངས་རེར། ངའི་སྙིང་ནས་ཁོང་ཁྲོའི་མེ་ལྕེ་འཕྱུར་གྱིན་འདུག དེ་ལྟར་ཐོག་ཁང་དེའི་
མདུན་དུ་ཐོན་དུས། ཁྱོད་ཀྱི་ཁང་བའི་གློག་སྒྲོན་ད་དུང་བཀར་འདུག་པས་ངའི་སྙིང་ནི་ལུ་
གུ་ལྡིང་ལྡིང་བྱེད། སྐབས་དེར་ང་ལ་མཚོན་ན། ཆ་མེད་རྒྱུས་མེད་དང་དོན་སྙིང་ཏིལ་འབྲུས་
སྟོང་བ། རྣར་གཟན་པའི་འུར་སྒྲས་བཀང་བའི་གྲོང་ཁྱེར་འདིར་གཞི་ནས་ཚེ་སྲོག་ཐོབ་
ཅིང་གསོན་ཉམས་ལྡན་པར་གྱུར། སྐབས་དེ་ནས་ང་རང་སླར་གསོན་པ་དང་། སྣང་ཚོར་
ཞིག་ལ་ཁྱོད་རང་གནས་དེར་ཡོད་པ་མ་ཟད། ངའི་རྟག་བརྟན་གྱི་རྨི་ལམ་ཡིན། ཡིད་ལ་
ཤར་དཀའ་བ་ཞིག་ནི། ང་རང་ཁྱོད་ཀྱི་སེམས་རྒྱུད་ལ་མཚོན་ནས་བཤད་ན། རི་ཆུ་ཁྲི་སྟོང་
གིས་བར་ཐག་ཆོད་པའམ། ཡང་ན་ཁྱོད་དང་འུ་གཉིས་ཀྱི་མགོ་བཀྱགས་ནས་ལྟ་སའི་མིག་
གི་བར་མཚམས་ཤེལ་ལེབ་སྲ་མོ་ཞིག་གིས་ཆོད་ཀྱང་རུང་། དོན་དུ་སྔར་ལྟར་ཁྱོད་དང་བར་
ཐག་རྒྱང་རིང་བ་ལ་ཨང་། ངས་མགོ་ཡར་བཀྱགས་ནས་བལྟས་པར། གློག་བཀར་ཡོད་ས་དེ་
ཁང་བ་རེད། དེ་རུ་ཁྱོད་ཡོད་ལ། དེ་ནི་ངའི་རེ་སྒུག་གི་འཇིག་རྟེན་རེད། ལོ་ངོ་གཉིས་ལྷག་
རིང་རེ་སྒུག་བྱས་པའི་དུས་སྐབས་མངོན་བྱུང་། དགོང་མོ་དེའི་ནམ་ཟླ་དྲོད་འཇམ་ལྡན་
ཞིང་མཚན་སྨག་འཐུག་པོ་འཐིབས། ང་རང་ཁྱོད་ཀྱི་སྒེའུ་ཁུང་གི་གཤམ་དུ་ལངས་ཏེ་གློག་
གཟིམས་རག་བར་བལྟས་བསྡད་རྗེས། ད་གཟོད་སྡོད་གནས་ཤིག་འཚོལ་དུ་ཕྱིན།
ཕྱིས་ཀྱི་མཚན་མོ་རེ་རེར། ང་རྒྱུན་པར་ཁྱོད་ཀྱི་ཁང་བའི་མདུན་དུ་ལངས་བསྡད།
ཚེགས་ཤིན་ཏུ་ལྕི་བས་ཧ་ཅང་ཐང་ཆད་མོད། ང་ལས་ཀ་འདི་ལས་པར་ཧ་ཅང་དགའ། རྒྱུ་
ངས་གྱོན་ཆས་ཚོང་ཁང་ནས་ཕྱི་དྲོའི་ཆུ་ཚོད་དྲུག་པའི་བར་ལས་ཀ་ལས་པ་ཡིན། ལས་
མཚན་ནི་ལས་ཀར་བྲེལ་ཚེ་ངའི་སེམས་ནང་གི་དྲན་པ་ཉག་ཉོག་དག་གིས་སྙིང་རླུང་
དཀྲུགས་ཤིང་སེམས་ལ་གཙེས་པ་ཉུང་བར་བྱེད། ལས་ཀ་གྲོལ་བའི་ལྕགས་ཀྱི་དྲིལ་སྒོ་དེ་
བརྒྱབ་རྗེས། ང་རང་དགའ་ས་དང་དམིགས་ས་དེར་རྒྱུགས་པ་ཡིན། ངའི་དམིགས་ཡུལ་
ཉག་གཅིག་ནི་ཁྱོད་རང་ཐེངས་གཅིག་རིག་རྒྱུ་དེ་ཡིན། ཁྱོད་ལ་ཐེངས་གཅིག་ངོ་ཐུག་སྟེ་
རྒྱང་རིང་ནས་ངའི་མིག་འོད་ཁྱོད་ཀྱི་གདོང་ལ་ཐེངས་གཅིག་འཁྱུད་རྒྱུ་དེ་ཡིན། ཕལ་ཆེར་
གཟའ་འཁོར་གཅིག་རྫོགས་སོང་། མཇུག་མཐར་ང་ཁྱོད་ལ་ཐེངས་གཅིག་ཐུག་ཐུབ་པ་བྱུང་
སོང་། ཏག་ཏག་ངས་མགོ་ཡར་བཀྱག་ནས་ཁྱོད་ཀྱི་སྒེའུ་ཁུང་ཕྱོགས་ལ་ལྟ་སྐབས་ཁྱོད་ནི་
གཞུང་ལམ་བརྒྱུད་ནས་ཚུར་ཐོན་བྱུང་། ང་ནི་སྐད་ཅིག་ཉིད་དུ་སླར་ཡང་ལོ་ན་བཅུ་གསུམ་
གྱི་བྱིས་པ་དེར་གྱུར་ཅིང་། ངོ་གདོང་ཡོངས་རྫོགས་དམར་ནག་ཏུ་གྱུར་སོང་། ངས་རང་
ཉིད་སེམས་གཏིང་ནས་ཁྱོད་ལ་ཐུག་འདོད་པ་དང་ཁྱོད་ཀྱི་མིག་འོད་ལ་འཁྱུད་འདོད་པའི
སེམས་འདུན་དྲག་པོ་དེ་དང་རྒྱབ་འགལ་བྱས་སོང་བ་ལོས་ཡིན། རང་དབང་མེད་པར་མགོ་
བོ་དང་གར་སྨད་པ་དང་། ཕྱི་རྗེས་སུ་དམག་མིས་བདས་ཡོང་བ་ལྟར་ཁྱོད་ཀྱི་ཉེ་འགྲམ་ནས་
མྱུར་སྟབས་ཀྱིས་སོང་། དེའི་རྗེས་སུ་ང་ནི་འདི་ལྟའི་བག་འཁུམ་པའི་བུ་མོ་སློབ་མ་ཆུང་
ཆུང་ཞིག་དང་འདྲ་བའི་ཉམ་ཆུང་ནུས་མེད་ཀྱི་རང་གི་ཚུགས་ཀ་དེར་ངོ་གནོང་བྱུང་། རྒྱུ་
མཚན་ནི་རང་ལ་གྲ་སྒྲིག་ཡོད་བཞིན་དུ་དེ་ལྟར་བྱས་པར་ཤིན་ཏུ་འགྱོད། ངས་ཁྱོད་རང་
བཙལ་ནས་དཀའ་སྡུག་གི་ལོ་ཟླ་གང་མང་བརྒྱུད་ནས་འོང་དོན་ནི། ཁྱོད་ཀྱིས་ང་རང་ངོ་
ཤེས་པའི་ཆེད་དང་། ཁྱོད་ཀྱིས་ང་ལ་མཉམ་བཞག་སྟེ་ཁྱོད་རང་དགའ་བའི་ཆེད་དུ་ཡིན།
འོན་ཀྱང་ཁྱོད་ཀྱིས་དུས་ཡུན་རིང་བོར་ང་ལ་ཉམས་སྣང་མ་བཞག ཐ་ན་མཚན་མོ་
རེ་རེར་ང་ཁྱོད་ཡོད་སའི་སྲང་ལམ་དོག་མོ་དེར་ལངས་བསྡད་ནས། ཁངས་རླུང་འཚུབ་མ་
དང་ཝེ་ཨེ་ནཱའི་གྲང་ལྷགས་རུས་རྐང་ལ་ཟུག་ནའང་སྒུག་མཚམས་བཞག་མ་མྱོང་། ལན་
རེར་ངས་ཆུ་ཚོད་འགའ་ཤས་ལ་སྒུག་ཀྱང་དོན་སྟོང་འབྲས་མེད་དུ་གྱུར། སྐབས་རེར་ཡུན་
རིང་དུ་སྒུག་ཚེ་ད་གཟོད་ཁྱོད་གྲོགས་པོ་དང་མཉམ་དུ་ཁང་བ་ལས་ལྷན་དུ་འབུད་པ་དང་།
ཐེངས་གཉིས་ཙམ་ལ་ངས་ད་དུང་ཁྱོད་བུད་མེད་ཅིག་དང་མཉམ་དུ་ཡོད་པ་མཐོང-
བུད་མེད་ཆ་མེད་ཅིག་གི་དཔུང་བར་དམ་པོར་འཁྱུད་དེ་ཕྱིར་འགྲོ་བ་མཐོང་བས། ངའི་སྙིང་
གི་འཕར་ལྡིང་གློ་བུར་ཇེ་དྲག་ཏུ་སོང་ཞིང་། རྣས་ཤེས་དུམ་བུར་གཏུབས་སྣང་ཤར། དུས་
དེ་ཉིད་དུ། ངས་ལམ་སང་རང་ཉིད་མནར་སོན་འདུག་པ་རྟོགས་ཤིང་། སེམས་སུ་ཚོར་བ་
གསར་བ་ཡ་མཚན་པ་ཞིག་སྐྱེས། དེ་ནི་བསམ་ཡུལ་ལ་མ་ཤར་བ་ཞིག་ཀྱང་མིན་ཏེ། ང་རང་
བྱིས་དུས་ཀྱི་སྐབས་ནས་བཟུང་བུད་མེད་འགའ་རེ་ཁྱོད་ལ་འཚམ་འདྲིར་ཡོང་གིན་ཡོད་
ནའང་། སྐབས་དེར་ངའི་ཤ་དང་མཆིན་པའི་བར་ནས་ཐོན་པའི་སྡུག་སྣང་ཞིག་སྙིང་ཁོང་
ནས་འཕྱུར་ཡོང་། ཁྱོད་དང་བུད་མེད་གཞན་ཞིག་གི་བར་དེ་འདྲའི་ལུས་དང་ཡན་ལག་
མཛའ་ཞིང་ཉེ་བར་སྦྱོར་བའི་ལྟ་སྤྱོད་ལ་སྙིང་ནས་སྡང་ཞིང་ན་བར་བྱེད། དགོད་བྲོ་བའི
རང་རྩིས་ཀྱི་སེམས་པ་ཞིག་གིས། ང་རང་ཉིན་ཧྲིལ་བོར་ཁྱོད་ཀྱི་ཁང་བའི་མདུན་དུ་མ་
སོང་། ང་ལ་སྔོན་ཆད་འདི་ལྟའི་དགོད་བྲོ་བའི་རང་རྩིས་ཀྱི་བསམ་པ་ཡོད་མྱོང་། ང་དེ་རིང་
དེའི་དབང་དུ་སོང་ཡོད་ནའང་ཐང་། འོན་ཀྱང་ངའི་གཡག་སྣ་ཁུ་ཚུར་ལྟ་བུའི་གཤིས་གྱོང་
འདིས་མཚན་མོ་ཧྲིལ་བོ་སྟོང་ལྷང་ལྷང་དང་འཇིགས་ཡེར་བ་ཞིག་ཏུ་བཟོས་སོང་། ཕྱི་ཉིན་
དགོང་མོར་ངས་སྡུག་ཁོག་ལ་བཅུག་སྟེ་སྔར་བཞིན་ཁྱོད་ཚང་གི་སྒེའུ་ཁུང་ཞབས་འདབས་
ནས་སྒུག་བསྡད། ངས་མི་ཚེ་གང་བོར་ཁྱོད་ཀྱིས་གཏན་འདུག་པའི་འཚོ་བའི་སྒོ་མདུན་དུ་
སྒུག་དགོས་པ་ལས་ཀྱིས་བསྐོས་པ་ཞིག་ཡིན་འདུག
ཉིན་ཞིག་གི་དགོང་མོར། ཁྱོད་ཀྱིས་གང་ལྟར་ཡང་ང་ལ་མཉམ་འཇོག་བྱས་སོང་། ངས་
སྔ་མོ་ནས་ཁྱོད་རང་ཐག་རིང་ནས་ཚུར་འོང་བ་མཐོང་བས། ང་དེ་མུར་ཤ་སྒྲིམ་ཞིང་སྙིང་
རུས་བསྐྱེད་པ་དང་། ད་ཐེངས་ཡར་སྔོན་བཞིན་གདོང་ཐུག་བརྒྱབ་ཚེ་ཁྱོད་ལ་བྱོལ་ནས་འགྲོ་
མི་འདོད། དོན་བྱ་ལམ་དུ་སོང་བ་ལོས་ཡིན། ཏན་ཏན་ཟོང་སྐྱེལ་རླངས་འཁོར་ཞིག་གཞུང་
ལམ་དུ་བསྡད་པ་དང་གཞུང་ལམ་དོག་པོར་བཟོས་པས། ཁྱོད་རང་ང་ལ་གཏུག་ནས་སོང་
ཞིང་། ཁྱོད་ཀྱི་སྣང་མེད་མཐོང་ཆུང་གི་མིག་འོད་ཀྱིས་ངའི་ལུས་སྟེང་སྐོར་ཉུལ་ཞིག་བྱས་ཏེ་
སོང་། མིག་འོད་དེ་ཡོ་གཟུར་མེད་པར་ངས་ཁྱོད་ལ་འཕངས་པའི་མིག་ཟུར་དང་ཕྲད་པ་ན།
ལམ་སང་མིག་མདངས་དེ་ནི་བུད་མེད་ཚོར་ཡ་ལན་སློག་པའི་མིག་འོད་ཅིག་ཏུ་གྱུར་ཅིང་།
ང་རང་ཕྱིར་དྲན་ལ་བསྐུལ་བས་ཧ་ལས་པར་གྱུར། དེ་ནི་བརྩེ་བས་ཕྱུག་ཅིང་ཞིམ་མངར་
ལྡན་པའི་མིག་འོད་ཅིག་ཏུ་སྣང་བས། རྩ་ལམ་དག་ཏུ་བརྩེ་བ་རྒྱུ་ཞིང་མི་སེམས་གཡོས་
ཏེ། ཕ་རོལ་དབང་མེད་དུ་འདྲེན་པའི་མིག་འོད་ཅིག་ཏུ་ངེས། འདི་འདྲའི་མིག་འོད་ཀྱིས་
ཐེངས་དང་པོར་ང་རང་བྱིས་དུས་ཀྱི་གཉིད་ལས་བསླངས་ཤིང་། གང་མྱུར་ཅི་མགྱོགས་ཀྱིས་
ན་གཞོན་གསར་མོ་ཞིག་ཏུ་ནར་སོན་དུ་བཅུག་པ་དང་། ཁྱོད་ཀྱི་དགའ་རོགས་སུ་གྱུར། འུ་
གཉིས་ཀྱི་མིག་འོད་ཕན་ཚུན་འཕྲད་པའི་སྐར་ཆ་རེ་རེར། ངའི་མིག་འོད་ཁྱོད་ཀྱི་ལུས་སྟེང་
ནས་འབྲལ་ཐབས་མེད་ཅིང་གཡོལ་མི་འདོད་ནའང་། ཁྱོད་རང་ངའི་རྩིབ་ནས་ཆུ་མོ་བཞིན་
བཞུད་སོང་། ངའི་སྙིང་གི་ལྡིང་མཚམས་ཇེ་མགྱོགས་དང་གོམ་ཁ་རང་དབང་མེད་པར་ཇེ་
དལ་དུ་ཕྱིན། གནོན་ཐབས་བྲལ་བའི་མཚར་སྣང་ཞིག་གིས་ངའི་མགོ་བོ་ཕྱིར་འཁོར་དུ་
བཅུག་ཅིང་། ཁྱོད་ཀྱིས་ཀྱང་སྔུན་ལ་འགྲོ་མཚམས་བཞག་སྟེ་ཁ་ཕྱིར་འཁོར་ནས་ང་ལ་ལྟ་བ་
མཐོང་། ཁྱོད་ཀྱིས་ཧ་ཅང་ཡ་མཚན་ཞིང་སྤྲོ་སྣང་ཆེན་པོས་ང་ལ་ཞིབ་ལྟ་བྱེད་བཞིན་འདུག
ཡིན་ནའང་ངས་ཁྱོད་ཀྱི་རྣམ་འགྱུར་ལས་ང་སུ་ཡིན་ཤེས་མེད་པ་རྟོགས་སོང་།
སྐབས་དེར་ཁྱོད་ཀྱིས་ང་རང་ངོ་མ་ཤེས་པ་རེད། རྗེས་སུའང་གཏན་ནས་ངོ་ཤེས་མ་
མྱོང་། སྙིང་ཉེ་ལགས། ངས་ཁྱོད་ལ་སྐབས་དེར་ང་རང་གློ་བུར་དུ་རེ་ཐག་ཆད་པའི་སེམས་
ཁམས་དེ་ཇི་ལྟར་ཞིབ་བརྗོད་བྱེད་དགོས་སམ། སྐབས་དེར་ང་རང་ཐོག་དང་པོར་འདི་ལྟར་
ཁྱོད་ཀྱིས་ང་རང་གཏན་ནས་ངོ་མི་ཟིན་པའི་ལས་དབང་ལ་འཕྲད་པ་དང་། ཚེ་གང་བོར་
བཟོད་བསྲན་སྒོས་ལས་དབང་འདི་དང་བསྡོངས་ནས་ཤི་དགོས་པ་ཡིན་ཡང་སྲིད། ཁྱོད་
ཀྱིས་གཏན་ནས་ང་རང་ངོ་མ་ཤེས་པ་རེད། ངས་ཁྱོད་ལ་རེ་ཐག་ཆད་པའི་སེམས་ཁམས་
འདི་ཇི་ལྟར་ཞིབ་བརྗོད་བྱེད་དགོས་སམ། ཁྱོད་ཀྱིས་ཤོད་དང་། ང་རང་ཨེན་སི་བྷི་ཁིར
བསྡད་པའི་ལོ་གཉིས་རིང་ལ་དུས་དང་རྣམ་པ་ཀུན་ཏུ་ཁྱོད་ཁོ་ན་དྲན་ཞིང་། ངས་ལས་ཀ་
གཞན་ཅི་ཡང་མ་བསྒྲུབས་པར། ཁྱོད་དང་འུ་གཉིས་ཝེ་ཡེ་ནཱར་ཡང་བསྐྱར་འཕྲད་དུས་ཀྱི་
བཟོ་ལྟར་བསམ་བསྡད་པ་ཡིན། ང་རང་གི་ཁམས་དྭངས་མིན་དང་བསྟུན་ནས་དྲན་སྣང་
དུ་ཆེས་བདེ་སྐྱིད་ལྡན་པ་དང་ཆེས་ཐབས་རྡུགས་པའི་ཚུལ་དག་ཤར་མྱོང་། གལ་ཏེ་འདི་
ལྟར་བཤད་ཆོག་ན། ངས་རྨི་ལམ་ལས་འདི་ཡོད་ཚད་ཐེངས་གཅིག་ལ་ཉམས་སུ་མྱངས་
སོང་། སེམས་ཁམས་མི་སྐྱིད་པའི་སྐབས་སུ་ངས་འདི་ལྟར་རྟོག་བཟོ་བྱས་པ་ཡིན་ཏེ། ང་ལ་
མོ་སྒོ་མེད་ཁར་རིགས་རུས་ཐ་ཤལ་དང་མི་ལ་སུན་པོ་བཟོ་བའི་མི་དེའི་རིགས་སུ་གཏོགས་
པས། ཁྱོད་ཀྱིས་ང་ལ་མཐོང་ཆུང་དང་དང་ལེན་བྱ་མི་སྲིད་པ་དང་། ཁྱོད་ཀྱི་བརྩེ་བྲལ་དང་
སྡང་སེམས། སྣང་མེད་ཀྱི་བཟོ་ལྟ་སྣ་ཚོགས་ལ་བསམ་ཚོད་ཀྱིས་ཉམས་སུ་བླངས་ཤིང་།
ངའི་སེམས་ཁམས་ཇི་འདྲས་སྡུག་ནའང་། ཁྱོད་ཀྱིས་ང་ལྟ་བུ་ཞིག་ཡོད་མེད་རྩ་བ་ནས་དོ་
སྣང་མི་བྱེད་པ་དེ་ནི། ང་རང་ཆེས་ཞེད་སྣང་སྐྱེས་པའི་གནས་ཡིན། དེ་རིང་ངས་དངོས་
གནས་ཤེས་སོང་རེད་ཡ། ཁྱོད་ཀྱིས་ང་ལ་བསླབས་པས་ཤེས་སོང་བ་རེད། སྐྱེས་པ་ཞིག་
ལ་མཚོན་ནས་བཤད་ན། གཞོན་ནུ་མ་ཞིག་དང་། བུད་མེད་ཅིག་གི་ངོ་གདོང་ནི་འགྱུར་ལྡོག་
མང་བའི་དངོས་པོ་ཞིག་རེད། རྒྱུ་མཚན་ནི་གནས་སྐབས་མང་ཤོས་སུ་མེ་ལོང་ཞིག་དང་
འདྲ་སྟེ། མཚམས་རེར་མེ་ལྟར་ཚ་བའི་སྤྲོ་སེམས་མངོན་ལ། སྐབས་རེར་ལྷག་བསམ་ཟོལ་
མེད་ཀྱི་ཡིད་འོང་མངོན། ལན་རེར་ངལ་དུབ་དང་སྡུག་སྣང་མངོན་པར་བྱེད། དོན་དུའང་
མེ་ལོང་ནང་གི་གཟུགས་བརྙན་དག་སྐད་ཅིག་ལ་ཡལ་འགྲོ་བ་ལྟར། སྐྱེས་པ་ཞིག་གིས་དེ་
བས་ཀྱང་བུད་མེད་ཅིག་གི་ངོ་གདོང་བརྗེད་སླ་སྟེ། རྒྱུ་མཚན་ནི་ལོ་ཟླས་ཁོ་མོའི་གདོང་
ལ་འོད་ཐིག་སྤྲོ་བའམ། ཡང་ན་གྲིབ་མའམ་ར་རི་འགོད་པར་བྱེད། གོན་ཆས་ཀྱིས་ཀྱང་
སྐབས་འགར་འདི་འདྲ་དང་མཚམས་ལ་ལར་དེ་འདྲར་བརྒྱན་འགྲོ་བ་རེད། ཡིད་ཕམ་ཞིང་
རེ་ཐག་ཆད་པའི་བུད་མེད་ཅིག་གིས་ད་གཟོད་དེའི་ནང་གི་གསང་བ་རྟོགས་སྲིད། ཡིན་
ནའང་། སྐབས་དེར་ང་རང་ད་དུང་བུ་མོ་ལོ་ཆུང་ཞིག་ཡིན་པས། ངས་ཁྱོད་ཀྱིས་བརྗེད་
ངས་དེ་རྟོགས་མ་ཐུབ་པར། མཚམས་མེད་པར་ཁྱོད་ཁོ་ན་དྲན་པས། མཇུག་མཐར་འཁྲུལ་
སྣང་སྣ་ཚོགས་ཤར་བ་དང་། སྣང་ཚོར་ཞིག་ལ་ཁྱོད་ཀྱིས་ཀྱང་རྟག་ཏུ་ང་རང་དྲན་བཞིན་
སྒུག་འདུག་སྙམ། གལ་སྲིད་ངས་ཁྱོད་ཀྱི་སེམས་ནང་དུ་ང་རང་ཅི་ཡང་མིན་པ་དང་། ཁྱོད་
ཀྱིས་ང་རང་གཏན་ནས་དྲན་མ་མྱོང་བ་དག་ཤེས་ཡོད་ཚེ། ང་ད་ལྟའི་བར་ཇི་ལྟར་འཚོའམ།
ངས་ཁྱོད་ཀྱི་མིག་འོད་ལས་ཁྱོད་ཀྱིས་ང་རྩ་བ་ནས་ངོ་མི་ཤེས་པ་དང་། འུ་གཉིས་ཀྱི་འཚོ་
བའི་ཁྲོད་ཕན་ཚུན་འབྲེལ་བ་ཙག་ཙིག་ཡོད་པའང་ཁྱོད་ཀྱིས་དྲན་གི་མེད་པ་རྟོགས་སོང་།
ཁྱོད་ཀྱི་འདི་ལྟ་བུའི་མིག་འོད་ཀྱིས་ང་རང་སྟོང་སྣང་གི་གཉིད་ལས་བསླངས་ཤིང་། ཐེངས་
དང་པོར་དངོས་ཡོད་ཁྲོད་བགྲོད་བཞིན་པ་འགྱེལ་དུ་བཅུག་ལ། ཐེངས་དང་པོར་རང་གི་མ་
འོངས་པའི་ལས་དབང་ཚོར་བྱུང་།
ཁྱོད་ཀྱིས་སྐབས་དེར་ང་སུ་ཡིན་པ་ངོ་ཤེས་མ་སོང་། ཉིན་གཉིས་ཀྱི་རྗེས་སུ། འུ་གཉིས་
ཡང་བསྐྱར་སྟེས་དབང་གིས་ངོ་འཕྲད་དུས། ཁྱོད་ཀྱི་བརྩེ་འདང་གིས་ཕྱུག་པའི་མིག་འོད་
ངའི་ལུས་སྟེང་ལ་འཁྱུད་ཅིང་། སྐབས་དེར་ཁྱོད་ཀྱིས་སྔར་བཞིན་ང་རང་ངོ་ཤེས་མ་སོང་།
ང་ནི་སྔོན་ཆད་ཁྱོད་ལ་དགའ་མྱོང་ཞིང་། ཁྱོད་ཀྱིས་ངའི་དུང་སེམས་ཀྱི་བུས་པ་མལ་ལས་
བསླངས་མྱོང་བའི་བུ་མོ་དེ་ཡིན། འོན་ཀྱང་ཁྱོད་ཀྱིས་ང་ནི་ཉིན་གཉིས་ཀྱི་ཡར་སྔོན་ཡང་
གནས་འདིར་འཕྲད་པའི་བཅུ་དྲུག་ལང་ཚོ་རྫོགས་པའི་བུ་མོ་མཛེས་མ་དེ་ཡིན་པ་ཤེས་
པ་ཙམ་དང་། ཁྱོད་ཀྱིས་བྱམས་ཤིང་བརྩེ་བའི་མིག་གིས་ང་ལ་ལྟ་ཙམ་བྱས་ཤིང་། གདོང་
ལ་མཚར་སྣང་གི་ཉམས་དང་བཅས་འཛུམ་ཙམ་བྱས། ཁྱོད་ད་ཐེངས་ཡང་ང་དང་ཕྲག་པ་
གཏུག་གིན་ཕར་སོང་བ་དང་། དེ་མུར་གོམ་འགྲོས་དལ་བུར་བསྒྱུར་བར། ངའི་ལུས་པོ་ལྷབ་
ལྷུབ་འདར་གྱིན་སེམས་པའི་གཏིང་ནས་དགའ་འབོད་བྱས། ཁྱོད་རང་འོངས་ནས་ང་ལ་ཁ་
ཡ་ཙམ་བྱེད་པར་ལྐོག་ཏུ་གསོལ་བ་བཏབ། སྣང་ཚོར་ཞིག་ལ་ང་ཐེངས་དང་པོར་ཁྱོད་ཀྱི་
ཆེད་དུ་རྣམ་རིག་གསལ་ཞིང་གསོན་ཤུགས་རྒྱས་པས། ངས་ཀྱང་གོམ་ཁ་དལ་བུར་བསྒྱུར་
ཏེ་ཁྱོད་དང་གཡོལ་ནས་མ་སོང་། ངའི་ཁ་ཕྱིར་མ་འཁོར་ནའང་། ལམ་སང་ཁྱོད་རང་ངའི་
རྒྱབ་ཕྱོགས་སུ་ཡོད་པའི་སྣང་ཚོར་སྐྱེས་ཤིང་། ད་རེས་ངས་ཐེངས་དང་པོར་ཁྱོད་ཀྱིས་ང་
རང་ཉན་སྤྲོ་བའི་གདངས་ཀྱིས་ང་ལ་སྐད་ཆ་བཤད་པ་ཐོས་པ་དང་། ངའི་རེ་སྒུག་གི་སེམས་
ཁམས་འདིས་ཡན་ལག་དང་ཉིང་ལག་སྦྲིད་དུ་བཅུག་པས། རང་གི་གོམ་པ་སྤོ་མཚམས་
བཞག་འགྲོ་བར་སེམས་ཁུར་གྱི་སྙིང་ཆུང་ལུ་གུ་ལྡིང་ལྡིང་བྱེད། དུས་དེར་ཁྱོད་རང་ངའི་
གམ་དུ་ཕེབས་བྱུང་། ཁྱོད་དགའ་སྤྲོའི་ཉམས་ཀྱིས་ང་ལ་ཁ་བརྡ་བྱས་ཤིང་། ཕལ་ཆེར་ང་
ཚོ་གྲོགས་པོ་རྙིང་བ་ཞིག་དང་མཚུངས་པར་ཡིད་ཕངས་པ་ཞིག་ལ། ཁྱོད་རང་ང་ལ་
གདེང་ཚོད་སྤུ་ཉག་ཙམ་ཡང་མེད། ཁྱོད་རང་ང་དང་ངའི་འཚོ་བར་ཤེས་ཚོར་ཅུང་ཙམ་
ཡང་མེད་པར་དལ་ལྷོད་ལྷོད་ཀྱིས་ཁ་བརྡ་བྱས་ཤིང་། དེ་འདྲའི་སྤམ་ལ་གཞོལ་ཞིང་
འགུགས་ཤུགས་ལྡན་པས། ཐ་ན་ང་ཡང་གཏམ་ལན་སྐུལ་ནས་ཁ་གྲག་ཏུ་བཅུག འུ་གཉིས་
མཉམ་དུ་སྲང་ལམ་དོག་མོ་འདི་བརྒྱུད་རྗེས། ཁྱོད་ཀྱིས་འུ་གཉིས་མཉམ་དུ་དགོང་ཟས་ལ་
རོལ་ཆོག་མིན་དྲིས་པར། ངས་ལོས་ཆོག་ཅེས་ཁྱོད་ཀྱིས་གདན་ཞུ་ག་ལ་བཟློག་ཐུབ།
འུ་གཉིས་མཉམ་དུ་ཟ་ཁང་ཆུང་བ་ཞིག་ཏུ་སོང་ནས་ཟ་མ་ཟོས། ཟ་ཁང་འདི་གང་ན་
ཡོད་པ་ཁྱོད་ཀྱི་ཡིད་ལ་དྲན་ནམ། དྲན་མི་སྲིད་པ་ཁོ་ཐག་ཡིན་ཏེ། འདི་ལྟ་བུའི་དགོང་ཟས་
ལ་ཁྱོད་རྒྱུན་པར་རོལ་བས། ཁྱོད་ཀྱིས་དབྱེ་བ་མི་འཁོར་ཁོ་ཐག་ཡིན། ཁྱོད་ལ་མཚོན་ན་ང་
ནི་ཅི་ཞིག་ཡིན་ནམ། བུད་མེད་བརྒྱ་ཕྲག་ཁྲོད་ཀྱི་གཅིག་ཡིན་པ་དང་། གཅིག་རྗེས་གཅིག་
གིས་མཐུད་པའི་མཛེས་མ་དུ་མར་འཕྲད་པ་ལས་གཅིག་ཁོ་ན་ཡིན་པ་ཙམ་མོ། །ཡང་དོན་
དག་ཅི་དང་གང་ཞིག་གིས་ཁྱོད་ཀྱིས་ང་རང་དྲན་པ་གསོ་རུ་འཇུག་གམ། ངས་སྐད་ཆ་
བཤད་པ་ཤིན་ཏུ་ཉུང་། རྒྱུ་མཚན་ང་རང་ཁྱོད་ཀྱི་གམ་ནས་བསྡད་དེ། ཁྱོད་ཀྱི་སྐད་ཆར་
ཉན་པ་ནི་བདེ་སྐྱིད་ཀྱི་ཡང་རྩེ་ཡིན། ངས་དྲི་བ་ཞིག་བཏོན་པའི་གླེན་བཤད་དེས་ཆུ་ཚོད་
སྐར་ཆ་གཅིག་ཙམ་ཡང་ཆུད་ཟོས་སུ་གཏོང་མི་འདོད། ཁྱོད་ནི་ང་དང་ཆུ་ཚོད་གཅིག་ལ་
འགྲོགས་པར་སྙིང་ནས་བཀའ་དྲིན་ཆེ་ཞུ། ངས་ནམ་ཡང་དུས་ཚོད་འདི་བརྗེད་མི་སྲིད།
ཁྱོད་ཀྱི་མི་སེམས་འགུགས་པའི་ལྟ་སྤྱོད་ཀྱིས། ངས་ཁྱོད་ལ་སྤྲོ་སྣང་གི་བཀུར་སྟི་བཅངས་པ་
ཤིན་ཏུ་འོས་པར་སྙམ་ཞིང་། ཁྱོད་ཀྱི་རྣམ་འགྱུར་ནི་དེ་འདྲའི་ཚུལ་དང་མཐུན་ཞིང་ཉམས
དགའ་བ། འོས་ཤིང་འཚམ་པ། མིར་བཙན་པོ་དང་ཨུ་ཚུགས་ཀྱིས་དགའ་སྣང་མི་བརྗོད་
པར། ལྷོད་ཅིང་དལ་ལ་བབས་ཏེ་དྲོད་འཇམ་གྱི་རྣམ་འགྱུར་ཞིག་མངོན་འོང་། ངས་ནི་སྔ་མོ་
ནས་རང་གི་འདོད་བློ་དང་ཚེ་སྲོག་ཡོངས་རྫོགས་ཁྱོད་ལ་འབུལ་རྒྱུ་ཐག་བཅད་ཟིན། ཡར་
སྔོན་དེ་འདྲའི་དྲན་ཕྱོགས་མེད་ནའང་། སྐབས་དེའི་ཁྱོད་ཀྱི་རྣམ་འགྱུར་གྱིས་ཀྱང་བདག་
སེམས་ལས་ཡོངས་སུ་རྒྱལ་ངེས། ངས་གླེན་རྟགས་བསྟན་ནས་ལོ་ལྔ་ལྷག་ལ་སྒུག་པ་ཁྱོད་
ཀྱིས་ཤེས་མི་སྲིད། ཁྱོད་ཀྱིས་ངའི་རེ་བ་སྟོང་ཟད་དུ་བཏང་མ་སོང་། ངའི་སེམས་སུ་དེ་ལས་
ལྷག་པའི་དགའ་བ་ཞིག་གང་ན་ཡོད་ཨང་།
ས་རུབ་ནས་འཕྱི་པོ་ཆགས་འདུག འུ་གཉིས་ཟ་ཁང་དང་གྱེས་ནས་སྒོ་ཁར་སླེབས་
པར། ཁྱོད་ཀྱིས་ཁྱིམ་དུ་ལོག་པར་བྲེལ་ལམ། ད་དུང་ཅུང་ཙམ་སྡོད་ཁོམ་ཡོད་དམ་ཞེས་དྲིས་
བྱུང་། དོན་དུ་ངས་སྔ་མོ་ནས་གྲ་སྒྲིག་བྱས་ཡོད་པས། ཁྱོད་ལ་གསང་དོན་ག་རེ་ཡོད་དམ། ང་
ལ་ཁོམ་པ་ཡོད་ཅེས་བཤད་པར། ཁྱོད་ཐེ་ཚོམ་ཅུང་ཙམ་སྐྱེས་བཞིན། ང་ལ་འདྲི་རྒྱུར། ངེད་
ཚང་ལ་སོང་ནས་ཅུང་ཙམ་བསྡད་ན་འདོད་དམ། ཁ་བརྡ་གང་རུང་བྱ་ཆོག་ཟེར། དེས་ན་འདྲི་
དགོས་པ་ཞིག་ག་ལ་ཡིན། ངས་ཁ་གདངས་པ་ཙམ་གྱིས “ལོས་ཆོག” ཅེས་ཤོར་སོང་བ་དང་
ངས་ལན་ལྡོན་པ་དེ་ལྟར་མགྱོགས་སོང་བ་འཕྲལ་མར་རྟོགས་སོང་། དེ་ནི་ཁྱོད་ལ་སྡུག་
སྣང་ཞིག་གམ་ཡང་ན་སྤྲོ་བ་ཞིག་སྦྱིན་པ་མི་ཤེས་མོད། གང་ལྟར་ཁྱོད་ཀྱིས་བློ་ཡུལ་ལས་
འདས་པའི་རྣམ་འགྱུར་ཞིག་མངོན། དེ་རིང་ངས་ཁྱོད་ཅིའི་ཕྱིར་ཡ་མཚན་པ་ཤེས་སོང་།
ད་ལྟ་ངས་གཞི་ནས་བུད་མེད་ཚོས་རྒྱུན་པར་བྱ་བ་གང་ལའང་གྲ་སྒྲིག་ཅི་ཡང་མེད་པའི་
ཚུགས་ཀ་སྟོན་དགོས་པ་ཤེས་སོང་། བུད་མེད་ཚོས་རྒྱུན་པར་སྟ་གོན་གང་ཡང་མེད་པ་དང་།
ཧ་ལས་ཤིང་སྐྲག་སྣང་གི་བཟོ་ལྟ་སྟོན་པ། ཡང་ན་ཁོང་ཁྲོས་བཟོད་བསྲན་དཀའ་བའི་སྡང་
མདོག་ཀྱང་སྟོན་དགོས། བུད་མེད་ཀྱིས་སྐྱེས་པ་ཚོར་འབྲེལ་འདྲིས་བྱ་འདོད་ཀྱི་རྔམ་བློ་
ཤུགས་དྲག་པའི་དབང་དུ་བཏང་ཡང་། ཕྱི་ཚུལ་ནས་མི་འཐད་པའི་ཟོལ་གྱིས་སྐྱེས་པ་དེར་
དམོད་པ་བཏང་ནས། སྐྱེས་པ་ཚོས་མནའ་བོར་བ་དང་དམ་བཅའ་བ། ཡང་ན་རྫུན་གཏམ་
མང་པོ་བཤད་རྗེས་ད་གཟོད་དགའ་མདོག་བསྟན་ནས་ཨུ་ཚུགས་ཀྱིས་དང་ལེན་བྱེད་པ་
ཡིན། དོན་བྱ་འདི་འདྲ་དང་འཕྲད་ཚེ། གཡོ་འཛུམ་དང་སྨད་འཚོང་གི་ལས་ཀ་བྱེད་པའི་
རིགས་ནི་འདི་ལྟར་བཤད་མ་ཐག་ཏུ་དང་ལེན་བྱེད་ཀྱང་སྲིད། དེ་མིན་ཚེ་ད་དུང་གཉོམ་
ལག་མ་རྒྱས་པའི་བྱིས་བློ་དྭངས་གཙང་ཅན་གྱི་བུ་མོ་ཆུང་ཆུང་ཚོས་དང་ལེན་བྱེད། འོན་
ཀྱང་། ཁྱོད་ཀྱིས་ངས་ཉིན་ཞག་སྟོང་ཕྲག་གི་དྲན་གདུང་གཅིག་ཏུ་དྲིལ་བའི་བརྩེ་བ་དེ་ཅི
ལྟར་རྟོགས་ནུས་ཨང་། གང་ལྟར་སྐབས་དེར་ངའི་གནས་ཚུལ་ནི་དེ་འདྲ་ཞིག་རེད། ཁྱོད་
ཀྱི་དབང་གིས་ལོས་ཡིན་ང་རང་ཁྱོད་ལ་སྤྲོ་བ་ཡོད་མགོ་བརྩམས་སོང་། འུ་གཉིས་ལམ་དུ་
བསྐྱོད་སྐབས་ཁྱོད་ཀྱིས་ཕྱོགས་གཅིག་ནས་ང་ལ་ཁ་བརྡ་བྱེད་པ་དང་ཕྱོགས་གཅིག་ནས་
ཅུང་ཙམ་ཧ་ལས་བཞིན་ལོགས་སུ་ང་ལ་ལྐོག་ལྟ་བྱེད། ཁྱོད་ཀྱི་ཚོར་ཤེས་ཀྱིས་མིའི་སེམས་
ཀྱི་བརྩེ་བ་སྣ་ཚོགས་ལ་ཞིབ་བཤེར་བྱེད་སྐབས་ནམ་ཡང་སྒྱུ་འཕྲུལ་ལྟ་བུའི་གདེང་ཚོད་
ཅིག་ཡོད་ཅིང་། སྐབས་དེར། ཁྱོད་ཀྱིས་འཕྲལ་དུ་ཡིད་དུ་འོང་བའི་བུ་མོ་འདིའི་ལུས་སྟེང་
དུ་རྒྱུན་ལྡན་མ་ཡིན་པའི་གསང་བ་ཞིག་ཡོད་པར་འདོད་དེ། ཁྱོད་རང་ངོ་མཚར་བའི་བསམ་
བློས་ཁ་ཚིག་བསྐོར་ནས་ཉམས་ཚོད་ལེན་པའི་དྲི་བ་མང་པོ་བཏོན། དྲི་བ་དེ་དག་ལས་ཁྱོད་
ཀྱིས་ངའི་སེམས་ཀྱི་གསང་བ་དེ་ཤེས་འདོད་ཡོད་པ་ཚོར་མོད། འོན་ཀྱང་ངས་གསང་བ་དེ་
སེམས་ཀྱི་གཏིང་རིམ་ལ་སྦས། གསང་བ་དེ་ཁྱོད་ལ་ཤོར་བ་ལས། ཁྱོད་ཀྱི་མདུན་དུ་གླེན་
རྟགས་བསྟན་ན་དགའ། འུ་གཉིས་མཉམ་དུ་ཐོག་ཁང་དུ་འགོས་ཏེ་ཁྱོད་ཀྱི་སྡོད་ཁང་དུ་ཕྱིན།
སྙིང་ཉེ་ལགས། ང་ལ་བཟོད་པ་སྒོམ་རོགས་ཞུ། གལ་ཏེ་ངས་ཁྱོད་ལ་མ་བཤད་ཚེ་ཁྱོད་ཀྱིས་
ཤེས་མི་སྲིད། བར་ཁྱམས་འདིས་བདག་གི་ཅི་ཞིག་མཚོན་ཡོད་དམ། ང་རང་གིས་གནས་
འདིར་སྡུག་བསྔལ་དང་སྦྲིད་འཐོམ། སྟོང་འདང་། སྨྱོ་ཧམ་སོགས་ཧ་ལམ་ཚེ་སྲོག་ལ་ཉེན
པའི་བདེ་སྐྱིད་མྱངས། དུས་ད་ལྟ་འདི་ཡོད་ཚད་དྲན་ཚེ་ད་དུང་མིག་ཆུ་དབང་མེད་དུ་བཞུར།
ཡིན་ནའང་ངའི་མིག་ཆུ་སྔ་མོ་ནས་སྐམ་ཚར། སྣང་ཚོར་ཞིག་ལ་བར་ཁྱམས་འདིའི་བྱ་
དངོས་རེ་རེར་ངའི་བརྩེ་སེམས་འཐིམ་ཡོད་ཅིང་། ཡོད་ཚད་ངའི་བྱིས་དུས་ཀྱི་དྲན་གདུང་གི་
མཚོན་རྟགས་ཡིན་ཏེ། སྒོ་ཆེན་འདིའི་ཁ་ནས་ངས་ཁྱོད་ལ་ཐེངས་སྟོང་ཕྲག་མང་པོར་སྒུག་
མྱོང་། རྡོ་སྐས་འདིའི་སྟེང་དུ་ངས་ཁྱོད་ཀྱི་རྡོག་སྒྲར་ལྐོག་ཉན་བྱས་མྱོང་བ་དང་། གནས་དེར་
ངས་ཐེངས་དང་པོར་ཁྱོད་མཐོང་བ་ཡིན། བུ་ག་འདི་བརྟོལ་ནས་ཁྱོད་ལ་ཅེར་ཏེ་རྣམ་ཤེས་
ཀྱང་ཕྱིར་འགུགས་ཐབས་བྲལ། ང་རང་དེ་སྔ་ཐེངས་ཤིག་ལ་ཁྱོད་ཀྱི་སྒོ་མདུན་གྱི་ས་གདན་
སྟེང་པུས་མོ་སར་བཙུགས་ནས་བསྡད་པར། ཁྱོད་ཀྱི་ཁང་བའི་ལྡེ་མིག་གི་སིལ་སྒྲས་ང་རང་
ཧར་གྱིས་ཕར་ལ་བྲོས། གོམ་པ་འགའ་ལས་མེད་པའི་བར་སྟོང་འདིར་ངའི་བྱིས་དུས་དང་།
ངའི་བརྩེ་སེམས་ཡོད་ཚད། ངའི་མི་ཚེ་གང་བོ་བསྡུས་ཡོད། ད་ལྟ་རེ་སྨོན་ཡོངས་སུ་འགྲུབ་
ཅིང་། འུ་གཉིས་མཉམ་དུ་ཁྱོད་ཚང་གི་ཁང་བའི་བར་ཁྱམས་སུ་འགྲོ་བ་དང་། ཐོག་ཁང་
འདིར་ངའི་འདས་ཟིན་པའི་འཚོ་བ་ཤ་འོད་བརྡོལ་བ་ལྟར་ངའི་སྟེང་དུ་གཟས་འོང་། འདས་
དོན་ཡོད་ཚད་ཀྱང་ཀླད་པའི་གཞི་ནས་ཆུ་ལོག་ལྟར་བརྡོལ་འོང་། ཁྱོད་ཀྱིས་སོམས་དང་།
ངའི་སྐད་ཆ་ཕལ་ཆེར་འཁང་རའི་ཚུལ་དུ་སོང་ཡང་། ངས་བཤད་ཐབས་འདི་ལས་གཞན་
གདུང་། ཕལ་བའི་འཇིག་རྟེན་དུ་སྣང་། ཁྱོད་ཀྱི་ཁང་བའི་སྒོ་ཁར་སླེབས་རྗེས། ཨཱ་ལ་
ཞིག་ཡོད་པ་མི་རྙེད་པ་རེད། ཁྱོད་ཀྱི་ཁང་སྒོའི་བར་དུ་ཡོད་ཚད་དངོས་ཡོད་དང་སྐྱོ་
ཏེན་གྱི་རྒྱལ་པོ་ལྟར་བྱིས་པའི་སྒྱུ་འཕྲུལ་གྱི་འཇིག་རྟེན་མགོ་བརྩམས་པ་རེད། ཁྱོད་ཀྱིས་
བསམ་བློ་ཐོངས་དང་། ངས་ཐེངས་བརྒྱ་ཕྲག་ཁ་ཤས་ལ་རེ་བའི་མིག་ཟུང་ཁྱོད་ཀྱི་ཁང་སྒོར་
གཏད་མྱོང་། ད་ལྟ་ང་རང་ཡིད་ཚིམ་ཞིང་བཟི་བའི་ངང་ཁང་བའི་མ་ཐེམ་བརྒལ་བ་ཁྱོད་
ཀྱིས་འདང་ག་ལ་མི་ཕོག་ཚོར་བ་མག་མོག་ཅིག་སྐྱེས་ནའང་། ཡོངས་སུ་རྫོགས་པ་དུས་
གཏན་དུ་རྟོགས་མི་སྲིད་དེ། སྙིང་ཉེ་ལགས། སྐད་ཅིག་ལ་འདས་པའི་ཆུ་ཚོད་སྐར་མ་གཅིག་
གིས་ངའི་འཚོ་བའི་ཁྲོད་དུ་ཡང་སྙིང་ཅི་ཞིག་ཁྱེར་སོང་བ་ཁྱོད་ཀྱིས་རྟོགས་ཐབས་བྲལ།
ཉིན་དེའི་དགོང་མོར། ང་ཞག་གང་བོར་ཁྱོད་ཀྱི་གམ་ནས་བསྡད་པ་ཡིན། ཁྱོད་ཀྱི་
སེམས་ལ་དྲན་དཀའ་བ་ནི། འདིའི་ཡར་སྔོན་སྐྱེས་པ་ཞིག་གིས་ངའི་ལུས་པོར་རེག་པ་ཕར་
ཞོག ཉེ་སར་བཏུད་ནས་མཐོང་མྱོང་ཞིག་ཀྱང་མེད། ཡིན་ནའང་ཁྱོད་ཀྱིས་གནས་ཚུལ་
དེ་ག་ལ་རྟོགས་སྲིད། སྙིང་ཉེ་ལགས། རྒྱུ་མཚན་ནི་ངས་ཁྱོད་ལ་འགོག་རྒོལ་གང་ཡང་མ
བྱས། ངོ་ཚས་བསླངས་པའི་དོགས་འཛེམ་དང་ཐེ་ཚོམ་བཟོད་བསྲན་བྱས་ཏེ། ངས་ཁྱོད་ལ་
བཅངས་པའི་བརྩེ་དུང་གི་གསང་བ་ཁྱོད་ཀྱིས་དཔག་མི་ཐུབ་པའི་ཆེད་ཡིན། གསང་བ་
འདིས་ཁྱོད་ལ་སྐྲག་སྣང་སྐྱེས་སུ་འཇུག་ཀྱང་སྲིད་དེ། རྒྱུ་མཚན་ནི་ཁྱོད་རང་བག་ཡངས་
སྤྲོ་སྐྱིད་དང་། མི་ཚེའི་རོལ་རྩེད། སེམས་ཁུར་འདང་རྒྱག་མེད་པའི་འཚོ་བར་གོམས་ཡོད།
གཞན་པའི་ལས་དབང་ལ་ཐེ་གཏོགས་བྱས་འགྲོ་བ་ནི་ཁྱོད་ཀྱི་འཛེམ་བྱ་ཉག་གཅིག་ཡིན།
ཁྱོད་ནི་བརྩེ་དུང་ཀུན་ལ་སྤྱོད་འདོད་མཁན་ཞིག་དང་། དེའི་དོན་དུ་རང་གིས་ཏིལ་འབྲུ་
ཙམ་བློས་གཏོང་མི་འདོད་པ་ཞིག་རེད། ད་ལྟ་ངས་ཁྱོད་ལ་བཤད་དགོས་པ་ཞིག་ནི། མཚན་
མོ་དེར་ཁྱོད་ལ་ཐུག་སྐབས་ངའི་ལུས་པོ་མེ་ཏོག་འདབ་མ་ཁ་མ་ཕྱེ་བའི་གསར་བ་གསར་
རྐྱང་གི་བུ་མོ་གཞོན་ནུ་མ་ཞིག་ཡིན། འདིར་ཞུ་རྒྱུ་ཞིག་ལ། ཁྱོད་ལ་གོ་འཛོལ་མི་བྱུང་བར་
ཞུ། ངས་ཁྱོད་ལ་སྐྱོན་འཛུགས་བྱེད་པ་གཏན་ནས་མིན། ཁྱོད་ཀྱིས་ང་ལ་མགོ་གཡོག་མགོ་
སྐོར་དང་བསླུ་བྲིད་གང་ཡང་བཏང་མེད། ང་རང་ཉིད་ཁྱོད་ཀྱི་མགྲིན་པར་འཁྱུད་དེ་རུམ་ལ་
འཛུལ་བ་དང་། མཆོང་ཐེངས་གཅིག་གིས་ལས་དབང་གི་གཡང་ལ་གཟས་པ་ཡིན། དུས་
ནམ་ཡང་ཁྱོད་ལ་སྐྱོན་འཛུགས་བྱེད་མི་སྲིད་པ་མ་ཟད། ངས་ད་དུང་ནམ་ཡང་ཁྱོད་ལ་
བཀའ་དྲིན་ཆེ་ཞུ། རྒྱུ་མཚན་ནི་དགོང་མོ་དེ་ང་ལ་མཚོན་ན། ཚད་མེད་པའི་མངོན་དགའ་
དང་བདེ་བ་ཆེན་པོ་མྱོང་བའི་མཚན་མོ་ཞིག་ཡིན། ངས་མུན་པའི་ཁྲོད་མིག་ཟུང་ཕྱེ་དུས།
ཁྱོད་ནི་ངའི་གམ་དུ་ཡོད་ཀྱང་མཚར་སྣང་གང་ཡང་མ་སྐྱེས། མགོ་ཐོག་ཏུ་སྐར་ཚོགས་
འཚེར་གིན་མེད་ནའང་། སྐྱིད་སྣང་ཞིག་གིས་ལུས་པོ་བར་སྣང་ལ་འཕགས། སྙིང་ཉེ་ལགས།
དེའི་དོན་དུ་ང་རང་ད་ལྟའི་བར་འགྱོད་པ་སྐྱེས་མ་མྱོང་ལ། ནམ་ཡིན་ཡང་དགོང་མོ་དེའི་བྱ་
བར་འགྱོད་པ་སྐྱེས་མ་མྱོང་། ཁྱོད་རང་ངའི་གམ་དུ་གཉིད་འདུག་ཅིང་དབུགས་གཏོང་ལེན་
གྱི་སིར་སྒྲ་ཡང་རྣ་ལམ་དུ་གཤགས་འདུག ཁྱོད་ཀྱི་ལུས་པོར་ལག་པས་རེག་གིན་སྣང་
ཚོར་དུ་ང་རང་འདི་ལྟར་ཁྱོད་དང་ཉེ་བར་གཏུག་ནས་ཡོད་ཅིང་། བདེ་སྐྱིད་ཀྱི་མིག་ཆུ་མུན་
ནག་ཁྲོད་བཞུར་ཞིང་ངུས།
ཕྱི་ཉིན་ཞོགས་པར། ང་རང་བྲེལ་བ་ལངས་ཏེ་གྱོན་ཆས་ཚོང་ཁང་དུ་ལས་ཀར་འགྲོ་
རྩིས་བྱས། ང་རང་ཁྱོད་ཀྱི་གཡོག་པོ་ནང་དུ་མ་འོང་གོང་ལ་འགྲོ་བསམ་སྟེ། ཁོར་ང་རང་
མཐོང་དུ་འཇུག་མི་འདོད་པ་ཡིན། ངས་ལྭ་བ་གོན་ཚར་རྗེས་ཁྱོད་ཀྱི་མདུན་ནས་ལངས་
བསྡད་པར། ཁྱོད་ཀྱིས་ང་རང་པང་ལ་བཅུམས་ཤིང་གདོང་ལ་ཡུན་རིང་ཅེར། ཚུལ་དེ་ནི
ཧ་ལམ་རྒྱང་རིང་གི་ཕྱིར་དྲན་རབ་རིབ་ཅིག་ཁྱོད་ཀྱི་སེམས་སུ་ལང་ལོང་འཕྱུར་བ་ཡིན་
ནམ། ཡང་ན་སྐབས་དེར་ངའི་ལང་ཚོའི་མཛེས་སྡུག་རྫོགས་ཤིང་མི་སེམས་རབ་ཏུ་འཕྲོག་
པར་ཁྱོད་ཀྱི་ཡིད་སེམས་ཤོར་ཙམ་བྱས་པ་ཡིན། དེ་ནས་ཁྱོད་ཀྱིས་ངའི་མཆུ་སྒྲོས་ལ་འོ་ཞིག་
བསྐྱལ་བ་དང་། ངས་འཕག་འཚག་ཡང་མོ་ཞིག་བརྒྱབ་སྟེ་ལུས་པོ་ཁྱོད་ཀྱི་པང་པ་ལས་ཐར་
བར་བྱས་ནས་ཁ་བྲལ་ན་སྙམ། སྐབས་དེར་ཁྱོད་ཀྱིས་ང་ལ “མེ་ཏོག་འགའ་ཁྱེར་ནས་སོང་
ན་ཆོག་གམ” ཞེས་དྲིས་པར། ངས་འཐད་པའི་ཡ་ལན་བྱིན་པར། ཁྱོད་ཀྱིས་སྒྲོག་ཙེའི་སྒང་
དུ་གསོས་པའི་མེ་ཏོག་བུམ་པ་སྔོན་པོ(ངས་ཆུང་དུས་ལྐོག་ཏུ་ཁྱོད་ཀྱི་ཁང་བར་སྐོར་ལྟ་ཞིག་
བྱས་པ་ནས་བཟུང་། མེ་ཏོག་བུམ་པ་དེ་ངོ་ཤེས་ཡོད)དེའི་ནང་ནས་རྒྱ་སེ་མེ་ཏོག་དཀར་པོ་
རྐང་བཞི་བླངས་ནས་ང་ལ་བྱིན། ཕྱིས་སུ་ཉིན་འགའ་ཤས་རིང་ངས་མེ་ཏོག་དེ་དག་ལ་མཆུ་
འདབ་སྦྱར་མྱོང་།
འདིའི་ཡར་སྔོན་ལ། འུ་གཉིས་ཀྱིས་དགོང་མོ་ཞིག་ལ་ངོ་ཐུག་པར་ཁ་ཆད་བྱས། ང་ཚོ་
ཐུག་པའི་དགོང་མོ་དེར་ཡང་དེ་འདྲའི་མངོན་དགའ་དང་སྤྲོ་སྐྱིད་ཀྱིས་ཁེངས་པ་ཞིག་རེད།
འུ་གཉིས་ཀྱིས་ཞག་མ་གསུམ་ལ་མཉམ་དུ་རོལ་རྗེས། ཁྱོད་ཀྱིས་ང་ལ་ཁྱོད་རང་བྱེས་སུ་
འགྲོ་དགོས་ཚུལ་བཤད། རེད་ཡ། ང་རང་བྱིས་དུས་ནས་བཟུང་ཁྱོད་ཡུལ་སྐོར་དུ་འགྲོ་བར་
ཞེ་འགྲས་སུ་སོང་ཡོད། ཁྱོད་རང་ཕྱིར་སླེབས་མ་ཐག་ཏུ་ང་ལ་བརྡ་རྒྱག་རྒྱུ་ཁག་ཐེག་བྱས་
ཤིང་། ངས་ཁྱོད་ལ་འབྲེལ་གཏུག་བྱ་སའི་སྡོད་གནས་ཤིག་བཞག་སྟེ་སྟབས་བདེ་བྱས་
ངས་རང་གི་མིང་ཁྱོད་ལ་བཤད་མི་འདོད། རྒྱུ་མཚན་ནི་ངས་རང་གི་གསང་བ་མཐའ་དག་
སེམས་ཀྱི་གཏིང་རིམ་ཞིག་ལ་ཉར་འདོད་པས་ཡིན། གྱེས་ཁར་ཁྱོད་ཀྱིས་ཡང་བསྐྱར་ང་ལ་
རྒྱ་སེ་མེ་ཏོག་འགའ་དྲན་རྟེན་དུ་བྱིན།
གྱེས་རྗེས་ཀྱི་ཟླ་གཉིས་ཀྱི་ནང་དུ། ངས་ཉིན་རྒྱུན་ཁྱོད་ཀྱི་གནས་ཚུལ་དྲིས་
དེ་བཤད་ནས་ཅི་བྱ། ངས་ཁྱོད་ལ་འབྲས་མེད་ཀྱི་ངང་སྒུག་དང་རེ་ཐག་ཆད་པའི་དམྱལ་
ཁམས་ལྟ་བུའི་མནར་གཅོད་མྱངས་པ་ཅིའི་ཕྱིར་བརྗོད་དགོས་སམ། ངས་ཁྱོད་ལ་ལེ་བདའ་
བྱེད་མི་སྲིད། ང་ཁྱོད་ལ་དགའ་ས་དེ་ནི་བརྩེ་དུང་རབ་ཏུ་འཁོལ་ཞིང་བརྗེད་ངས་ཆེ་
བའི་སྤྱོད་ཚུལ་དང་། སུ་ལའང་བརྩེ་འདང་ཟབ་ཀྱང་བརྩེ་སེམས་གཅིག་ཏུ་མི་གཞོལ་བ་
འདི་ཡིན། ང་ནི་ཁྱོད་དེ་ལྟ་བུ་ཞིག་ཡིན་པར་དགའ། ཁྱོད་སྔོན་ཆད་དེ་འདྲ་ཞིག་ཡིན་ལ་
ད་ལྟའང་དེ་ལས་མ་འདས། ངས་ཁྱོད་ཀྱི་ཁང་བའི་ནང་གློག་སྒྲོན་གསལ་ལམ་མེར་བཀར་
ཡོད་པ་ལས་ཁྱོད་རང་སྔ་མོ་ནས་ཕྱིར་ཡུལ་དུ་སླེབས་ཡོད་པ་ཤེས་ཡོད། འོན་ཀྱང་། ཁྱོད་
ཀྱིས་ང་ལ་འཕྲིན་ཡིག་མ་བྲིས་པ་རེད། ངའི་མི་ཚེའི་མཐའ་མཇུག་གི་གནས་སྐབས་སུའང་
ཁྱོད་ཀྱི་སུག་བྲིས་ཤིག་མ་འབྱོར། ངས་རང་གི་མི་ཚེ་གང་བོ་ཁྱོད་ལ་ཕུལ་ཡང་། ཁྱོད་ཀྱིས་
ང་ལ་འཕྲིན་ཡིག་གཅིག་ཀྱང་བསྐུར་མ་མྱོང་། ངས་རེ་སྒུག་གི་མིག་ཟུང་ཞར་ལ་ཉེ་བའི་མོ་
དམན་ཞིག་དང་འདྲ་བར་ཁྱོད་ཀྱི་བརྡ་འཕྲིན་ལ་སྒུག་ཀྱང་། ཁྱོད་ཀྱིས་ང་རང་འབོད་པའི་
བརྡ་འཕྲིན་མ་བསྐུར་བ་མ་ཟད་ཐ་ན་ཡིག་འབྲུ་གཅིག་ཀྱང་བསྐྱུར་མེད།
སྙིང་ཉེ་ལགས། ངའི་བུ་ཆུང་ཁ་སང་ཚེ་ལས་འདས་སོང་ཁོ་ནི་ཁྱོད་ཀྱི་བུ་ཕྲུག་ཀྱང་
ལོས་ཡིན། དེ་ནི་ཞག་མ་གསུམ་རིང་གི་དགའ་མགུ་དང་བླ་སྲོག་སྐྱོམ་པའི་རྩེ་དགར་རོལ་
བའི་འབྲས་བུ་ཡིན། ངས་ཁྱོད་ལ་མནའ་ཞིག་བསྐྱལ་དགོས་ན། འཆི་བདག་གི་ཞགས་པས་
ཐེབས་དུས་མིས་རྫུན་སྨྲ་མི་སྲིད་དེ། ཁོ་ནི་འུ་གཉིས་ཀྱི་བུ་ཕྲུག་ཡིན། རྒྱུ་མཚན་ནི་ངས་
ལང་ཚོ་ཁྱོད་ལ་ཐོག་མར་ཕུལ་བ་ནས་བུ་ཆུང་ངའི་ལུས་པོ་དང་ཁ་བྲལ་བར་དུ། ང་ལ་སྐྱེས་
པ་གཞན་པ་ཞིག་གིས་ཐུག་མ་མྱོང་བ་དང་། འུ་གཉིས་ལུས་འབྲེལ་བྱུང་རྗེས། སྣང་ཚོར་དུ་
ངའི་ལུས་ཕུང་མཆོག་ཏུ་གྱུར་པར་སྙམ་པས། ངས་རང་གི་ལུས་པོ་འདི་དུས་མཚུངས་སུ་
སྐྱེས་པ་གཞན་ཞིག་ལ་སྦྱིན་པ་ག་ལ་རུང་ངམ། ཁྱོད་ནི་ངའི་ཡོད་ཚད་ཡིན། སྐྱེས་པ་གཞན་
དག་ནི་ངའི་འཚོ་བའི་ཁྲོད་བྲེལ་ཟིང་གིས་འགྲོ་འོང་བྱེད་པའི་མགྲོན་པོ་དག་དང་མཚུངས།
ཁོ་ནི་འུ་གཉིས་ཀྱི་བུ་ཆུང་ཡིན། སྙིང་ཉེ་ལགས། བྱིས་པ་འདི་ནི་ངའི་འགྱོད་སེམས་མེད་
པའི་བརྩེ་དུང་དང་ཁྱོད་ཀྱི་སྣང་མེད་དང་འདོད་པ་འཆལ་བོའམ། ཧ་ལམ་འདུ་ཤེས་མི་
གསལ་བའི་བརྩེ་དུང་འཇམ་པོའི་ཉིང་བཅུད་ཡིན། ཁོ་ནི་འུ་གཉིས་ཀྱི་བུ་ཕྲུག་ཁོ་ན་ཡིན།
སྐད་ཆ་འདི་དག་གོ་རྗེས། ཁྱོད་རང་ཧ་ལས་པ་དང་། ཡང་ན་ཅུང་ཐེ་ཚོམ་སྐྱེས་ཏེ། སྙིང་
ཉེ་ལགས། ངས་ལོ་ཟླ་འདི་འདྲའི་རིང་མོ་ཞིག་ལ། ཅིའི་ཕྱིར་བུ་ཕྲུག་གི་དོན་དག་ཁྱོད་ལ་
གསང་ནས་སྐབས་འདི་འདྲ་ཞིག་ལ་ད་གཟོད་བཤད་དོན་ཅི་ཞེས་འདྲི་ངེས། ཏག་ཏག་
དུས་འདིར་བུ་ཕྲུག་གནས་འདིར་ཉལ་འདུག མུན་ནག་གི་ཀློང་ནས་གཉིད་འདུག ཕར་
ལ་འགྲོ་གྲབས་བྱེད་ཅིང་དུས་གཏན་དུ་ཕྱིར་མི་ལྡོག འོན་ཀྱང་དོན་དག་འདི་ངས་ཁྱོད་ལ་
བརྗོད་ནུས་སམ། ང་འདྲའི་འགྱོད་སེམས་མེད་པའི་བུད་མེད་ཅིག་ཁྱོད་དང་ཞག་མ་གསུམ་
ལ་དགའ་མགུར་རོལ་བ་མ་ཟད། མི་འཐད་པའི་རྣམ་འགྱུར་ཅི་ཡང་མེད་ལ། རེ་བས་སྒུག་
བཟོད་མི་ནུས་པའི་ཟོལ་གྱིས་ཁྱོད་ལ་རུམ་ཁ་ཕྱེ་བའི་ང་ལྟ་བུ་སྟེས་དབང་གིས་འཕྲད་པའི་
བུད་མེད་ཅིག་ལ། ཁྱོད་ཀྱིས་ནམ་ཡང་ཡིད་ཆེས་བྱ་མི་སྲིད། ཁོ་མོས་ཁྱོད་ལྟ་བུ་ཡིད་རྟོན་
མེད་པའི་སྐྱེས་བུ་ཞིག་ལ་བློ་སེམས་རབ་ཏུ་དཀར་བར། ཁྱོད་ཀྱིས་ཡིད་ཆེས་བྱ་དཀའ་ཞིང་།
སྣང་དོགས་ཅི་ཡང་མེད་པར་བུ་ཕྲུག་དེ་རང་གི་ཤ་ཁྲག་ལས་མཆེད་པར་དེ་བས་ཀྱང་ངོ་། །
གལ་ཏེ་ཁྱོད་ཀྱིས་ངའི་སྐད་ཆར་རྫུན་འདྲེས་མེད་པར་འདོད་སྲིད་ཀྱང་། ཁྱོད་ཀྱི་སེམས་
གཏིང་གི་ཐེ་ཚོམ་འདོར་མི་ཐུབ་ཁོ་ཐག་ཡིན་ཏེ། ཁྱོད་ཀྱི་བསམ་པར་ངས་ཁྱོད་ལ་སྒོར་མོ་
ཡོད་པ་མཐོང་བས་དོན་དག་ཁྱོད་ཀྱི་མགོ་ལ་བསྐོར་ནས་བུ་ཆུང་འདི་བཙན་གྱིས་ཁྱོད་ཀྱི་
ཡིན་པར་བཤད་པ་རེད་འདོད་ངེས། ཁྱོད་ཀྱི་དོགས་པས་འུ་གཉིས་བར་ལ་གྲིབ་མ་ཕོག་འགྲོ་
བ་དང་། ངས་དེ་འདྲ་ཞིག་ཡེ་ནས་མི་འདོད། ཡང་གཅིག་བཤད་ན། ང་ཁྱོད་ལ་ཆ་རྒྱུས་ཆེན་
པོ་ཡོད་དེ། ང་ཁྱོད་ལ་ཆ་རྒྱུས་ཡོད་པ་འདི་འདྲ་ཁྱོད་རང་ཉིད་ལའང་ཆ་རྒྱུས་འདི་འདྲ་ཡོད་
མི་སྲིད་པའི་ཚད་ལ་སླེབས་ཡོད་ཅེས་བཤད་ཆོག ཁྱོད་ཀྱིས་དགའ་རོགས་བཙལ་ནས་
དགའ་མགུར་སྤྱོད་པའི་སྒང་དེར། གློ་བུར་དུ་ཕ་རྒན་ཞིག་ཏུ་གྱུར་པ་དང་། མི་གཞན་ཞིག་
གི་ལས་དབང་ལ་འགན་འཁུར་དགོས་ཚེ། ཁྱོད་ཀྱི་སེམས་སུ་མི་སྐྱིད་པའི་སྡུག་སྣང་ཞིག་
འཁོར་ཡོང་བ་ཤེས་ཡོད། ཁྱོད་ལྟ་བུ་ཁྲིམས་མེད་ལུགས་མེད་དང་རང་དབང་རང་འདོད་
ཀྱིས་འཚོ་བ་རོལ་བའི་མིས། ངས་ཁྱོད་ཀྱི་འཚོ་བར་སླ་ང་འགྲོགས་ན་ནག་དྲེག་གི་དཔེ་
ལྟར་ངན་ཤུགས་བཟོས་པར་འདོད་དེ་ཁྱོད་ང་ལ་སྡང་སེམས་སྐྱེས་པ་དང་། ཁྱོད་ཀྱི་བསམ་
འདུན་དང་རྒྱབ་ཀྱིས་ཕྱོགས་ཏེ་ངའི་སྟེང་ལ་ཞེ་སྡང་ལངས་པ་ཤེས་ཡོད། ཐ་ན་ཆུ་ཚོད་སྐར་
མ་འགའ་ཤས་ནང་ང་ནི་སུན་སྣང་དང་ཞེ་སྡང་ལངས་སྤྱད་ཅིག་ཡིན་ཀྱང་སྲིད། འོན་ཀྱང་།
ང་ནི་རང་བཀུར་གྱི་བསམ་པ་ལྡན་པའི་མི་ཞིག་ཡིན་པས། ཚེ་གང་བོར་ཁྱོད་ཀྱིས་ང་རང་
དྲན་པའི་སྐབས་སུ་ཁྱོད་ལ་སྐྱོ་གདུང་ཅི་ཡང་མེད་ན་བསམ། ངས་མཇུག་འབྲས་ཅི་འབྱུང་
རང་གཅིག་པུས་འཁུར་ན་དགའ་བ་ལས། ཁྱོད་ཀྱི་ཁུར་བོར་འགྱུར་དུ་འཇུག་མི་འདོད།
ངའི་རེ་བར་ཁྱོད་ཀྱིས་ང་དྲན་པའི་སྐབས་སུ། ནམ་ཡང་བརྩེ་དུང་དང་བཀའ་དྲིན་དྲན་རྒྱུ་
གལ་ཆེ་སྟེ། འདིའི་ཐད་ནས་ཁྱོད་དང་འབྲེལ་འདྲིས་བྱས་མྱོང་བའི་བུད་མེད་བརྒྱ་སྟོང་གི་
ཁྲོད་ནས་ང་ནི་དོ་ཟླས་དབེན་པ་ཞིག་ཡིན་པར་འདོད། འོན་ཀྱང་། ཁྱོད་ཀྱིས་ང་རང་ཐེངས་
གཅིག་ལའང་དྲན་མ་མྱོང་ཞིང་། ང་རང་བརྗེད་ནས་རྗེས་ཤུལ་ཙམ་ཡང་ཡོད་པ་མ་རེད།
སྙིང་ཉེ་ལགས། ངས་ཁྱོད་ལ་ལེ་བདའ་བྱེད་པ་མིན། ངས་ཁྱོད་ལ་ལེ་བདའ་བྱེད་མི་
སྲིད། གལ་ཏེ་སྐབས་འགར་བདག་གི་སྨྱུག་རྩེ་ནས་ཁྱོད་ལ་ལེ་བདའི་ཚིག་འདྲ་ཤོར་ཡོད་ཚེ།
ཁྱོད་ཀྱིས་ང་ལ་བཟོད་སྒོམ་གནང་རོགས། ངའི་བུ་ཕྲུག་སྟེ། འུ་གཉིས་ཀྱི་བུ་ཕྲུག་ཚེ་ལས་
འདས་ཟིན། ལྷབ་ལྷུབ་གཡོ་བའི་སྒྲོན་འོད་འོག་གན་རྐྱལ་དུ་ཉལ་ཡོད། ངས་ཁུ་ཚུར་དམ་
པོར་བཅངས་ནས་གནམ་བདག་གི་ཕྱོགས་སུ་གཟས་ཤིང་། གནམ་བདག་ལ་ལག་དམར་
ཞེས་འབོད་འདོད། ངའི་སེམས་ཁམས་སྐྱོ་སྡུག་གིས་ཟང་ཟིང་དུ་གྱུར། ཁྱོད་ཀྱིས་ངས་དམོད་
ཚིག་བོར་བར་བཟོད་སྒོམ་གནང་རོགས། ཁྱོད་ཀྱི་སེམས་རྒྱུད་ཡག་ཅིང་རྟག་པར་གཞན་
ལ་རོགས་རམ་བྱེད་པ་ཤེས་ཡོད། ཁྱོད་ཀྱིས་ངོ་ཤེས་མིན་ཀུན་ལ་རོགས་རམ་བྱེད། འོན་ཀྱང་
ཁྱོད་ཀྱི་དགེ་སེམས་ནི་དེ་འདྲའི་ཁྱད་མཚར་ཞིག་རེད་དེ། དེ་ནི་གཏོང་བར་དགའ་བའི་
ཟས་བཞིན་མི་རེ་རེའི་མདུན་དུ་བཀྲམ་པ་དང་། ཚང་མས་རང་རང་གི་འདོད་པ་ལྟར་སྤྱད་
པས་ཆོག་ལ། ཁྱོད་ཀྱི་དགེ་སེམས་ནི་དེ་འདྲའི་མཐའ་མེད་ཅིང་འབྱམས་ཀླས་པ་ཞིག་རེད་
མོད། འོན་ཀྱང་། དགེ་སེམས་དེ་ནི་གཡའ་དག་པ་ཞིག་མིན་སྙམ། དེ་ལ་དྲན་སྐུལ་དང་མིས་
བརྩོན་ལེན་བྱེད་དགོས་ཏེ། གཞན་པས་ཁྱོད་ལ་རོགས་རམ་ཞུས་ཚེ་ད་གཟོད་ཁྱོད་ཀྱིས་
གཞན་ལ་རོགས་རམ་བྱེད་པས། རང་འགུལ་གཏན་ནས་མིན། ཁྱོད་ཀྱིས་གཞན་ལ་རོགས་
རམ་བྱེད་པ་ནི་ངོ་ཚ་དང་ནུས་མེད་ལ་བརྟེན་ནས་སྒྲུབ་པ་ཞིག་རེད། དྲང་མོར་བཤད་
ན། ཁྱོད་ཀྱི་མིག་ལམ་དུ། དཀའ་ཁག་དང་སྡུག་བསྔལ་གྱིས་གཟིར་བའི་མི་དག་ཁྱོད་རང་
དགའ་བདེར་རོལ་སྐབས་ཀྱི་སྤུན་ཟླ་ཚོ་ལྟར་སྙིང་ཉེ་བ་ཞིག་མ་རེད། ཁྱོད་ལྟ་བུ་ནང་སེམས་
རྒྱུད་ཡག་པའི་མི་འདིའི་རིགས་ལ། ཁོ་ཚོར་རེ་བ་ཞུས་ཀྱང་རོགས་རམ་ཐོབ་དཀའ་བ་རེད།
ང་བྱིས་པ་ཡིན་དུས་ཀྱི་ཉིན་ཞིག་ལ། ངས་ངེད་ཚང་གི་སྒོའི་བུ་ག་བརྒྱུད་ནས་ཁྱོད་ཀྱི་ཁང་
བའི་སྒོ་ཁར་ཅེར་ཡོད་པར། སྤྲང་བོ་ཞིག་འོང་ནས་ཁྱོད་ཀྱི་སྒོའི་དྲིལ་བརྡ་མནན་བྱུང་།
ཁྱོད་སྒོར་ཐོན་ནས་ཁོ་ལ་སྒོར་མོ་བྱིན། སྤྲང་བོས་ཁ་མ་གྲག་གོང་ཁྱོད་ཀྱིས་སྒོར་མོ་ཁོའི་
ལག་པར་བཞག ཁྱོད་ཀྱིས་སྒོར་མོ་སྟེར་སྐབས་གདོང་ལ་སྐྲག་སྣང་གི་ཉམས་འགྱུར་ཞིག་
མངོན་པ་མ་ཟད། ཕ་རོལ་བའི་མིག་འོད་ལ་ལྟ་མི་ཕོད་པ་ལྟར་འཚབ་འཚུབ་ངང་ཁོ་རང་
ལམ་ལ་བཅུག་ན་བསམས། ངས་ནམ་ཡང་ཁྱོད་ཀྱིས་གཞན་པར་རོགས་རམ་བྱེད་དུས་ཁ་
སྐྱེངས་ཤིང་དྲིན་ལན་ཞུ་བར་སྐྲག་པས། དངངས་མ་འཚབ་ཀྱི་ཚུགས་ཀ་ནམ་ཡང་བརྗེད་
མི་སྲིད། དེའི་སྟབས་ཀྱིས་ངས་གཏན་ནས་ཁྱོད་བཙལ་མ་མྱོང་། སྐབས་དེར་ཁྱོད་ཀྱིས་ང་
ལ་རོགས་རམ་བྱེད་སྲིད་པ་ངས་ཤེས་ཡོད། ཁྱོད་ཀྱི་བུ་ཕྲུག་ཡིན་མིན་ཐག་མི་ཆོད་ནའང་ང་
ལ་རོགས་རམ་བྱེད་སྲིད། ཁྱོད་ཀྱིས་ང་ལ་སེམས་གསོ་བྱས་ནས་སྒོར་མོ་མང་པོ་སྟེར་ནའང་།
དེས་ཁྱོད་ལ་གང་ལྟར་ཡང་སྡུག་སྣང་མག་མོག་ཅིག་ཁྱེར་འོང་ཞིང་། ལུས་པོ་མགོ་ན་བའི་
དོན་དག་འདི་ལས་ཐར་ན་འདོད། དེ་ལོས་ཡིན། ཐ་ན་ཁྱོད་ཀྱིས་དུས་ཐོག་ཏུ་བྱིས་པ་འདི་
མངལ་ལས་འདེད་དུ་འཇུག་ཀྱང་སྲིད། ང་ཆེས་སྐྲག་པ་ནི་དེ་རང་རེད། རྒྱུ་མཚན་ནི་ཁྱོད་
ཀྱིས་བཏོན་པའི་རེ་བ་ཞིག་ཡིན་ཚེ་ངས་བསྒྲུབ་མི་སྲིད་པ་ག་ལ་སྲིད། ངས་ཁྱོད་ཀྱི་རེ་བ་
གང་ཡིན་ཡང་དང་ལེན་མི་བྱེད་པ་མི་སྲིད། འོན་ཀྱང་། བྱིས་པ་འདི་ནི་ངའི་ཁོག་པའི་སྙིང་
དང་འདྲ་སྟེ། རྒྱུ་མཚན་ནི་བྱིས་པ་འདི་ཁྱོད་ཀྱི་ཤ་ལས་ཆད་པའི་བུས་ཕྲུག་རེད་ཨང་། ཁོ་
ནི་ཁྱོད་དང་ཁྱད་ཅི་མཆིས། ཁྱོད་ལྟ་བུ་བདེ་སྐྱིད་དང་བག་ཡངས་ཀྱིས་དུས་འདའ་བའི་མི་
ངས་ཁྱིམ་དུ་ཁོག་ཐབས་མེད་པར། ད་ནི་ངའི་ལུས་འདི་ཁྱོད་ཀྱི་དྭངས་མ་དང་ཚེ་སྲོག་ལ་
འབྲེལ་བ་བྱུང་བས། ཁྱོད་རང་གཏན་དུ་ང་ལ་དབང་སོང་བར་སྙམ་གྱི་ཡོད་དེ། ངའི་ཁྲག་
རྩའི་ཁྲོད། ཁྱོད་ཀྱི་ཚེ་སྲོག་འཚར་ལོངས་བྱུང་བར། ངས་དངོས་སུ་རང་གི་ལག་ཟུང་གིས་
ཁྱོད་རང་གཉོར་སྐྱོང་དང་། འོ་སྦྱོར། གཅེས་སྐྱོང་བྱ་ཆོག་པར་སྙམ་སྟེ། རྟག་ཏུ་རང་སེམས་
ཀྱི་རེ་འདོད་བསྐངས་མྱོང་། སྙིང་ཉེ་ལགས། ཁྱོད་ཀྱིས་སོམས་དང་། རྒྱུ་མཚན་འདིའི་དབང་
གིས་ངས་ཁྱོད་ཀྱིས་བྱིས་པ་མངལ་དུ་འཁོར་ཡོད་པ་ཤེས་རྗེས། ང་དེ་བས་ཀྱང་བདེ་སྣང་
ཞིག་གིས་ཁྱབ་ཅིང་ཁྱོད་ལ་གསང་རྐྱེན་ཡང་དེ་ཁོ་ན་སྟེ། ད་རེས་ཁྱོད་རང་ངའི་གམ་ནས་
འབྲོ་མི་སྲིད་པ་རེད།
དེ་ལོས་ཡིན། སྙིང་ཉེ་ལགས། ལོ་ཟླ་འདི་དག་ངས་ཀླད་པར་དྲན་མྱོང་བ་ལྟར་བདེ་
སྐྱིད་ཀྱིས་ཡོངས་སུ་ཁེངས་པ་ཞིག་མིན་ཏེ། དེའི་ཁྲོད་དུ་ད་དུང་འཇིགས་སྣང་དང་དཀའ་
སྡུག མི་རྣམས་ལ་ཐ་ཤལ་གྱི་སྡང་སེམས་འཛིན་པས་ཁེངས་འདུག ངའི་འཚོ་བ་དེ་
འདྲའི་དཀའ་སྡུག་ལ་གཏད་ཡོད། བྱིས་པ་བཙའ་རན་པའི་ཟླ་འགའི་སྔོན་ལ། ང་རང་གྱོན་
ཆས་ཚོང་ཁང་ལ་ལས་ཀར་འགྲོ་མི་ཕོད་དེ། གལ་ཏེ་སོང་ན་ཤ་ཉེ་ཚོས་ཤེས་ནས་ངའི་ཡུལ་
ཕྱོགས་ལ་བརྡ་བཏང་སྟེ་དོན་དག་འདི་བཤད་སྲིད། ངས་ཨ་མར་སྒོར་མོ་སློང་མི་འདོད་
པས་ངས་རང་གི་ལག་སྣེར་ཡོད་པའི་རྒྱན་ཆ་དེ་དག་བཙོངས་པ་ལ་བརྟེན་ནས་
སྐབས་དེའི་འཚོ་བ་རོལ་བ་ཡིན། ཕྲུ་གུ་བཙའ་བར་གཟའ་འཁོར་གཅིག་ལྷག་དུས། ངའི་
མཐའ་མཇུག་གི་དངུལ་སྒོར་འགའ་ཡོད་པ་དེའང་ལྭ་འཁྲུད་མཁན་ཞིག་གིས་བདག་གི་
ཆ་སྒམ་ནས་བརྐུས་སོང་། ང་ཕྲུ་གུ་བཙའ་བའི་སྨན་ཁང་ཞིག་ཏུ་སོང་ནས་བུ་ཕྲུག་སྐྱེས་
དགོས། ལག་སྟོང་མཆན་ལ་བཙིར་བའི་སྦྲུམ་མ་ཞིག་དེ་ལྟར་མི་ཡིས་དོར་བའི་ལྷམ་ཆད་
ཅིག་དང་འདྲ་བར་སྨན་ཁང་དམའ་རིམ་དེར་འགྲོ་བ་ལས་ཐབས་ཅི་མཆིས། འདི་ལྟར་
དབུལ་བོ་འཚང་ཁ་རྒྱག་པའི་སྤྱི་ཚོགས་ཀྱི་གད་སྙིགས་ཁྲོད། ཁྱོད་ཀྱི་བྱིས་པ་འཇིག་རྟེན་
འདིར་འོང་བ་རེད། དེ་རུ་མི་ཞིག་དངོས་གནས་འཚོ་དཀའ་བ་རེད། ཡོད་ཚད་ཆ་མེད་
རྒྱུས་མེད་རེད། ཁེར་རྐྱང་དང་དཀའ་སྡུག ཕན་ཚུན་སྡང་བའི་གནས་དེ་རུ་ཨག་སྒྲ་དང་
འབོད་སྒྲས་ཁེངས། འདི་རུ་ངས་དབུལ་བོས་གཡོལ་ཐབས་བྲལ་བའི་ལུས་སེམས་གཉིས་
ཀྱི་བརྙས་དམོད་ཡོད་ཚད་དངོས་སུ་མྱངས་པ་དང་། ངས་སྨད་འཚོང་མ་དང་མཉམ་དུ་ཉིན་
མཚན་དབྱེར་མེད་དུ་འདུག་དགོས་པའི་སྡུག་བསྔལ་བཟོད་བསྲན་བྱས། མོ་ཚོས་སེམས་
ངན་གྱིས་ལས་དབང་གཅིག་མཚུངས་ཀྱི་ནད་གྲོགས་ལ་བརྙས་བཅོས་བྱེད་པ་དང་། ངས་
སྨན་པ་ལོ་ཆུང་དག་གི་ནད་པ་རྩེ་སྤྱད་བྱེད་པའི་རྣམ་འགྱུར་བཟོད་བསྲན་བྱེད་དགོས་ཏེ། ཁོ་
ཚོའི་གདོང་དུ་ཟུར་ཟའི་འཛུམ་ཆུང་ཞིག་བསྡུས་ཤིང་། འགོག་རྒོལ་གྱི་སྟོབས་ཤུགས་གཉོམ་
པའི་བུད་མེད་ཚོའི་ལུས་སྟེང་དུ་བཀབ་པའི་ཉལ་ཐུལ་ཡར་བཤུས་ནས། ཚན་རིག་གི་རྣམ་
འགྱུར་རྫུན་མ་ཞིག་གིས་མོ་ཚོའི་ལུས་པོར་གང་འདོད་དུ་རེག་པ་དང་། ངས་ནི་བུད་མེད་དོ་
དམ་པའི་བརྙས་བཅོས་ཁུར་དགོས། གནས་དེ་རུ། མི་ཞིག་གི་ངོ་ཚ་དང་དོགས་འཛེམ་གྱི་
སེམས་པ་ནི་གཞན་ཚོའི་མཐོང་ཆུང་གི་མིག་འོད་ཀྱིས་རྒྱ་གྲམ་སྟེང་འཛེར་འགྲོ་བ་མ་ཟད།
ནག་པོ་དགུ་བརྩེགས་ཀྱི་ངན་སྨྲས་ལྕག་ཚན་གཞུས་འོང་། ནད་པའི་མིང་མཚན་བྲིས་ཡོད་
པའི་བྱང་རྟགས་དེ་ནི་མོ་རང་ཡིན་ཏེ། རྒྱུ་མཚན་ནི་མལ་ཁྲི་སྟེང་བསྣར་འདུག་པ་དེ་འཁུམ་
ཞིང་འདར་བའི་ཤ་རྡོག་ཙམ་དང་། མཚར་སྣང་ཅན་དག་གིས་མགོ་རྔ་མེད་པར་རེག་སྟེ་
ལྟ་ཞིབ་དང་ཞིབ་འཇུག་གི་ཡུལ་ཞིག་ཏུ་བསམས་པ་ཙམ་མོ། །རང་ཁྱིམ་དུ་གཉོམ་དུང་
དུང་གིས་རང་ལ་སྒུག་སྡོད་པའི་ཁྱོ་གར་བུ་ཕྲུག་བཙའ་བའི་བུད་མེད་དག་གིས་ཁེར་རྐྱང་
གྲོགས་མེད་དང་རང་མགོ་མི་ཐོན་པ། ཕལ་ཆེར་ཚོད་ལྟའི་སྒྲོག་རྩེ་སྒང་དུ་ཕྲུག་གུ་བཙའ་
བའི་གནས་ཚུལ་རྟོགས་དཀའ་བ་རེད། ངས་དཔེ་ཆ་ལས་དམྱལ་བ་ཞེས་པའི་ཐ་སྙད་འདི་
མཐོང་ཚེ། དུས་ད་ལྟ་ཡང་རང་དབང་མེད་པར་ཆུ་རླངས་འདྲེས་མས་ཁེངས་པའི་ཁང་བ་
དེའི་ནང་གི་འཁུན་སྒྲ་དང་དགོད་སྒྲ། སྐད་ངན་འདོན་པ་སོགས་རྣ་ལམ་དུ་གྲགས་ཤིང་།
ངོ་ཚ་དང་བརྙས་བཅོས་བཟོད་དཀའ་བ་ཞིག་ཁུར་བའི་བཤས་ར་དང་གཉིས་སུ་མེད་པའི་
ཁང་བ་དེ་ཡིད་ལ་ཤར་འོང་།
ངས་དོན་དག་འདི་རྣམས་བཤད་པར་བཟོད་གསོལ་ཞུ། འོན་ཀྱང་། ངས་ཐེངས་འདི་
གཅིག་པུར་མ་གཏོགས་འདི་དག་བཤད་མི་སྲིད་དེ། ཕྱིན་ཆད་ངས་ནམ་ཡང་འདི་དག་
མི་གླེང་ངོ་། །ང་འདིའི་ཆེད་དུ་ཏག་ཏག་ལོ་ངོ་བཅུ་གཅིག་ལྷག་ལ་ཁ་རོག་གེར་བསྡད། མི་
འགྱང་བར་ང་བསྐལ་པ་འཇིག་རག་བར་ཁ་རོག་གེར་བསྡད་འགྲོ། གང་ལྟར་ཡང་། ངས་
དོན་འདི་ཐེངས་ཤིག་གླེང་དགོས་ཏེ། བུ་ཕྲུག་འདིའི་ཆེད་དུ་ངས་མང་པོ་ཞིག་བློས་བཏང་
སོང་། ཁོ་ནི་ངའི་བདེ་སྐྱིད་ཡོད་ཚད་ཡིན། འོན་ཀྱང་། ཁོ་རང་ད་ལྟ་གནས་འདིར་ཉལ་
ནས་གཏན་དུ་ཕྱིར་ལྡོག་མེད་པར་བཞུད་ཟིན། ངས་བུའི་དགོད་སྒྲ་ཐོས་དུས་དང་འཛུམ་
མདངས་མཐོང་དུས། ང་རང་བདེ་སྐྱིད་ཀྱིས་ལུས་སེམས་བཟི་ནས་སྡུག་བསྔལ་དེ་དག་རྩ་
བ་ནས་བརྗེད་འགྲོ། འོན་ཀྱང་། ད་ལྟ་བུ་ཕྲུག་ཚེ་ལས་འདས་སོང་། སྡུག་བསྔལ་དེ་དག་
སླར་ཡང་མིག་ལམ་དུ་རེ་རེ་བཞིན་མངོན་བྱུང་། དེར་བརྟེན་ངས་ད་ཐེངས་སེམས་གཏིང་
གི་སྡུག་བསྔལ་དེ་དག་ཕྱིར་མི་དབྱུང་ཀ་མེད་བྱུང་། འོན་ཀྱང་ངས་ཁྱོད་ལ་ལེ་བདའ་གཏན
ནས་བྱེད་མི་སྲིད་དེ། ངས་ལེ་བདའ་བྱེད་ན་གནམ་བདག་ལ་བྱེད། གནམ་བདག་གིས་
དཀའ་སྡུག་འདི་ཡོད་ཚད་དོན་སྙིང་མེད་པར་བཏང་སོང་། ངས་ཁྱོད་ལ་འཁང་ར་མི་བྱེད་
པ་མནའ་བསྐྱལ་ཆོག ང་ཐོག་མ་ནས་ཁྱོད་ཀྱི་སྟེང་ལ་ཁོང་ཁྲོ་ལངས་མ་མྱོང་། ངའི་ལུས་
ཕུང་ལ་ན་ཟུག་གིས་བཟོད་གླགས་མེད་དུས་དང་། དཀའ་སྡུག་གིས་ངའི་རྣམ་ཤེས་སིལ་
བུར་གཏོང་དུས་ཀྱང་། ངས་གནམ་བདག་གི་མདུན་ནས་ཁྱོད་ལ་དམོད་པ་བོར་མ་མྱོང་།
འུ་གཉིས་ལྷན་དུ་བསྡད་པའི་ཞག་མ་དེ་ཚོར་ང་འགྱོད་པ་གཏན་ནས་སྐྱེས་མ་མྱོང་། ངས་
ཁྱོད་ལ་བཅངས་པའི་བརྩེ་དུང་ལ་འགྱོད་པ་གཏན་ནས་སྐྱེས་མ་མྱོང་། ང་ཚེ་འདིར་ཁྱོད་
ལ་དགའ། ནམ་ཡིན་ཡང་ཁྱོད་དང་འུ་གཉིས་འཕྲད་པ་ལ་བསྔགས་བརྗོད་བྱེད་ཀྱིན་ཡོད།
སྙིང་ཉེ་ལགས། གལ་ཏེ་ང་ད་དུང་ཡང་འདི་ལྟ་བུའི་དམྱལ་ཁམས་ལ་ཐེངས་གཅིག་མ་
དགོས་ཐེངས་བརྒྱ་སྟོང་ལ་འགྲོ་དགོས་ཀྱང་བཟོད་བསྲན་བྱ་ཐུབ།
ཁ་སང་ངའི་བུ་ཆུང་ཚེ་ལས་འདས་སོང་། ཁྱོད་ཀྱིས་ཁོ་གཏན་ནས་མཐོང་མྱོང་མེད།
ཁྱོད་སྙིང་རྗེ་བའི་བུ་ཕྲུག་འདིའི་གམ་ནས་འགྲོ་དུས་ཁོ་ལ་མིག་ཟུར་གཅིག་ཀྱང་འཕངས་
མྱོང་མེད་ལ། ཐ་ན་ཁོ་དང་གློ་བུར་དུ་འཕྲད་པའི་གོ་སྐབས་ཙམ་ཡང་མ་བྱུང་། ངས་བྱིས་པ་
འདི་བཙས་རྗེས། ངས་སྦས་སྐུང་གི་འཚོ་བ་རོལ་ཏེ། དུས་ཡུན་རིང་བོ་ཞིག་ལ་ཁྱོད་དང་ངོ་
མི་ཐུག་པ་བྱས་པ་ཡིན། ངས་ཁྱོད་དྲན་པའི་གདུང་བ་སྔོན་ཆད་ལྟར་བཟོད་ཐབས་བྲལ་ཞིང་།
ཁྱོད་ལ་བཅངས་པའི་བརྩེ་དུང་ཡང་སྔོན་ལྟར་སྨྱོ་བ་ལྟ་བུ་ཞིག་མིན། གནམ་རྒན་མས་ང་ལ་
བུ་སྐལ་འདི་གནང་རྗེས། ངས་ཁྱོད་ལ་བཅངས་པའི་བརྩེ་དུང་གི་རྡོག་ཁྲེས་ཇེ་ཡང་ལ་ཕྱིན།
ངས་རང་ཉིད་དུམ་བུ་གཉིས་སུ་བགོས་ནས་གཅིག་ཁྱོད་ལ་སྟེར་བ་དང་། གཞན་དེ་གཅིག་
བུ་ཕྲུག་ལ་སྟེར་རྒྱུར་མི་འཐད། དེ་བས་ངས་སེམས་ཤུགས་ཡོད་ཚད་བུ་ཕྲུག་སྟེང་བཏོན་
པ་དང་། ཁྱོད་ལ་མཉམ་སྣང་ཆེར་མ་བཞག་པ་ཡིན། ཁྱོད་མེད་ཀྱང་ངའི་འཚོ་བ་སྐྱིད་སྣང་
ཞིག་གིས་ཁེངས་ཡོད། བུ་ཕྲུག་ལ་ང་རང་ཤིན་ཏུ་མཁོ་སྟེ། ངས་ཁོ་གཉོར་སྐྱོང་བྱེད་དགོས།
ངས་ཁོར་འོ་སྦྱོར་བྱས་ནས་པང་ཆོག་ང་ནི་ཕལ་ཆེར་ཉིན་མཚན་མེད་པར་ཁྱོད་དྲན་པ་
ལས་ཕྱིར་བུད་དེ། རྐྱེན་ངན་གྱི་སྒྲོག་ལས་ཡོངས་སུ་ཐར་སོང་བ་ཡིན། བུ་ཕྲུག་འདིས་ང་རང་
ཡང་བསྐྱར་ཚེ་སྲོག་གི་མཐའ་ལས་བསྐྱབས་ཤིང་། ཧ་ཅང་བཟོད་དཀའ་བའི་དུས་དེར། ངའི་
སེམས་སུ་ད་གཟོད་མགོ་བོ་སྨད་ཀྱིན་ཁྱོད་ཀྱི་ཁང་མདུན་དུ་འགྲོ་བསམ་པ་དང་། བྱ་བ་གཅིག་
ཁོ་ན་བསྒྲུབ་འདོད་པ་ནི། ཁྱོད་ཀྱི་སྐྱེས་སྐར་སླེབས་ཐེངས་རེར་རྒྱ་སེ་མེ་ཏོག་དཀར་པོ་ཚོམ་བུ་
གཅིག་ཕུལ་རྒྱུ་དང་། འུ་གཉིས་ཐེངས་དང་པོར་ཞག་འདུག་བྱས་པའི་མཚན་མོ་དེའི་རྗེས་སུ་
ཁྱོད་ཀྱིས་ང་ལ་གནང་བའི་མེ་ཏོག་དེ་དང་ཨ་ན་མ་ན་ཞིག་ཕུལ་རྒྱུ་དེ་ཡིན། ལོ་ངོ་བཅུ་གཅིག་
པོ་འདིའི་རིང་ལ་ཁྱོད་ཀྱིས་ཐེངས་གཅིག་ཙམ་ལའང་མེ་ཏོག་དེ་དག་སུས་ཕུལ་བར་འདྲི་
བརྩད་བཏང་མྱོང་ངམ། ཡང་ན་ཁྱོད་ཀྱིས་ཡར་སྔོན་འདི་འདྲའི་རྒྱ་སེ་མེ་ཏོག་ཕུལ་བའི་བུད་
མེད་དེར་ཕྱིར་དྲན་བྱས་ཨེ་མྱོང་། ངས་ཁྱོད་ཀྱི་གཏམ་ལན་ག་ལ་ཤེས་སྲིད། ངས་ལོ་རེ་བཞིན་
ལྐོག་ཏུ་མེ་ཏོག་ཁྱོད་ལ་ཕུལ་ནས་ཁྱོད་རང་ཕྱིར་དྲན་ལ་སྐུལ་བ་ཡིན། དེ་ང་ལ་མཚོན་ན་
ཧ་ཅང་ཡིད་ཚིམ་པ་ཞིག་རེད།
ཁྱོད་ཀྱིས་རང་གི་བུ་ཆུང་གཏན་ནས་མཐོང་མྱོང་མེད། སྙིང་རྗེ་བའི་འུ་གཉིས་ཀྱི་བྱིས་
པ་མཐོང་མྱོང་མེད་པས་སྐབས་འདིར་ངས་ང་རང་ཉིད་ལ་ལེ་བདའ་བྱས་ཤིང་། ངས་བུ་ཆུང་
ཁྱོད་ལ་རིག་ཏུ་མ་བཅུག་པར་འགྱོད་པ་སྐྱེ་བཞིན་ཡོད། རྒྱུ་མཚན་ནི་གལ་ཏེ་ཁྱོད་ཀྱིས་ཁོ་
མཐོང་ཡོད་ཚེ། ཁྱོད་ཀྱང་ཁོ་ལ་དགའ་ཁོ་ཐག་ཡིན་མོད། ཁྱོད་ཀྱིས་སྙིང་རྗེ་བའི་བུ་ཆུང་
འདི་གཏན་ནས་རིག་མྱོང་མེད། སྙིང་རྗེ་བའི་བུ་ཆུང་འདིའི་འཛུམ་མདངས་དང་མིག་སྐྱི་
དལ་མོར་ཕྱེ་ཞིང་། དེ་ནས་སྤྱང་གྲུང་དོད་པའི་མིག་འབྲས་ནག་པོ་ལས་མངོན་པའི་དགའ་
སྤྲོའི་འོད་མདངས་ཀྱང་མཐོང་མྱོང་མེད། གཏན་ནས་མཐོང་མྱོང་མེད། ཁྱོད་ཀྱི་མིག་ཟུང་
དང་གཉིས་སུ་མེད་པའི་ཁོའི་མིག་ཟུང་དེས་ང་དང་འཇིག་རྟེན་ཡོངས་ལ་གཟི་མདངས་
གསལ་བའི་སྤྲོ་དགའི་འོད་ཞགས་ཤིག་སྤྲོ་འོང་། གཅེས་ཕྲུག་འདི་ཅི་འདྲའི་སྤྲོ་སྣང་ལྡན
ཞིང་སྙིང་རྗེ་བ་ཞིག་རེད་ཨང་། ཁྱོད་ཀྱི་གཤིས་སུ་མངའ་བའི་བྱ་སྤྱོད་ཡང་དག་ཁོའི་ལུས
སྟེང་དུ་རྣམ་དག་ངང་ཡང་བསྐྱར་མངོན་འདུག་ཅིང་། ཁྱོད་ཀྱི་གསོན་ཤུགས་ཀྱིས་བརྟས་
ཤིང་གློག་ལས་མྱུར་བའི་རྟོག་འཆར་གྱི་ནུས་རྩལ་རྒྱུད་འཛིན་བྱས་ཡོད། ཁོ་ནི་བསྟུད་མར་
ཆུ་ཚོད་འགའི་ཡུན་ལ་རྩེད་ཆས་སྣོག་རྒྱུར་མགོ་འཁོར་ནས་འདུག་པ་དེ། ཁྱོད་ཀྱིས་མི་ཚེ་
རོལ་རྩེད་དུ་མཐོང་བ་དང་ཁྱད་ཅི་ཡོད། དེ་ནས་སྨིན་མ་གཡོ་ཞིང་ཚུལ་དང་མཐུན་པར་
དཔེ་ཆ་ཀློག་པའང་ཁྱོད་དང་གཉིས་སུ་མ་མཆིས། ཁྱོད་ཀྱི་ལུས་སྟེང་དུ་ཁྱེར་བའི་གཟབ་
ནན་གྱི་གཤིས་རྒྱུད་དང་། མི་ཚེ་རོལ་རྩེད་དུ་བསྐྱལ་བའི་རང་བཞིན་དག་མ་ལུས་པར་
ཁོའི་ལུས་སྟེང་དུ་མྱུ་གུ་བཞིན་འབུས་པ་ཚོར་ཐུབ། ཁོ་ཁྱོད་དང་ཅི་ལྟར་འདྲ་བོར་ཆགས་
ན། ང་དེ་ལྟར་ཁོ་ལ་དགའ་ཞིང་དུངས། ཁོ་སློབ་སྦྱོང་ལ་ཧ་ཅང་བཟང་། ཧྥ་རན་སེའི་སྐད་
ཆ་བཤད་པར་ཐོགས་པ་མེད། ཁོའི་ལས་བྱ་འབྲི་དེབ་ནི་འཛིན་གྲྭ་ཡོངས་ནས་ཆེས་གཙང་
ཞིང་གྲ་དག་པ་དེ་ཡིན། ཁོའི་སྐྱེས་འབྲས་དེ་འདྲའི་ཡིད་དུ་འོང་ཞིང་། ཁོས་དར་གོས་ནག་
པོའི་ལྭ་བ་དང་ཡང་ན་མཚོ་དམག་གི་ལྭ་དཀར་པོ་གང་ཞིག་གྱོན་རུང་གྲུང་ཉམས་དོད་པ་
ཞིག་ཡིན། ཁོ་ས་གང་ལ་སླེབས་ཀྱང་ཆེས་དར་སྲོལ་གྱི་དཔེ་གསར་དེ་ཡིན། ངས་ཁོ་ཁྲིད་
ནས་གྷི་ར་དྷོ་མཚོ་འགྲམ་དུ་འཆམ་འཆམ་ལ་འགྲོ་ཐེངས་རེར། བུད་མེད་ཚང་མས་འགྲོ་
མཚམས་བཞག་ནས་ཁོའི་གསེར་མདོག་གི་སྐྲ་ལོ་ལ་བྱིལ་བྱིལ་གཏོང་། ཡང་ཁོས་སེ་མོ་རེན་
ནས་དར་ཤུད་སྟེག་སྐབས་མི་ཚང་མས་མགོ་བོ་དཀྱོགས་ཏེ་ཁོ་ལ་ལྟ། ཁོ་ནི་དེ་འདྲའི་ཡིད་
དུ་འོང་ཞིང་དེ་འདྲའི་མཉེན་ལྕུག་ལྡན་པ་ཞིག་རེད། སུས་ཀྱང་དགའ་སྨོན་བྱེད་པའི་བྱིས་
པ་ཞིག་ཡིན། ན་ནིང་། ཏེ་ལའེ་སིའི་སློབ་འབྲིང་གི་བཅའ་སྡོད་སློབ་གྲྭར་ཞུགས་ཤིང་།
ལས་ལྭ་གྱོན་ཞིང་དཔའ་དམ་བཏགས་པའི་རྣམ་པ་དེ་དུས་རབས་བཅོ་བརྒྱད་པའི་ཕོ་བྲང་
ནང་གི་ཞབས་འདེགས་པ་ཞིག་དང་མཚུངས། འོན་ཀྱང་ད་ལྟ་ཁོའི་ལུས་སྟེང་དུ་ཚི་ལེན་
ཐུང་ངུ་ཞིག་ལས་ཅི་ཡང་མི་འདུག ཉམ་ཐག་གི་བུ་ཕྲུག་དེ་འདི་དེ་རུ་བསྙལ་ཡོད་པར།
མཆུ་སྒྲོས་སྐྱ་བོར་གྱུར་ཅིང་ལག་ཟུང་ཐལ་མོ་སྦྱར་འདུག ཁྱོད་ཀྱིས་ཧ་ལམ་ང་ལ་ཇི་ལྟར་
བུ་ཆུང་ལ་འབྱོར་ལྡན་གྱི་ཁོར་ཡུག་ནང་སློབ་གསོ་མྱོང་བ་དང་། ཇི་ལྟར་ཁོ་ལ་སྤྱི་ཚོགས་
མཐོ་གྲས་ཀྱི་འོད་སྣང་དང་སྤྲོ་སྐྱིད་ཀྱི་འཚོ་བ་རོལ་ཏུ་འཇུག་ཐུབ་སོང་བ་ཡིན་ཞེས་འདྲི་
ནའང་ཐང་། ངའི་ཆེས་སྙིང་ཉེ་བའི་མི་ལགས། ངས་མུན་པའི་ཁྲོད་ཁྱོད་དང་ཁ་བརྡ་བྱེད་
ཀྱིན་ཡོད་པས། ཁ་སྐྱེངས་པའི་ཚོར་བ་ཅི་ཡང་མེད། ངས་ཁྱོད་ལ་དོན་དག་འདི་བཤད་
ཆོག འོན་ཀྱང་སྐྲག་མི་དགོས། སྙིང་ཉེ་ལགས་ངས་རང་ལུས་བཙོངས་ནས་སྒོར་མོ་
བཙལ་བ་ཡིན་མོད། མི་རྣམས་ཀྱིས་བྱ་མོར་འབོད་པའི་སྲང་མདོའི་སྨད་འཚོང་མར་གྱུར་
མེད། ཡིན་ནའང་ངས་རང་ལུས་བཙོངས་མྱོང་། ང་ལ་སྒོར་མོ་མང་ཞིང་ལག་པ་ཡངས་པའི་
དགའ་རོགས་འགའ་ཡོད། དང་ཐོག་ངས་རང་འགུལ་གྱིས་ཁོ་ཚོ་བཙལ་བ་ཡིན། རྗེས་ནས་
ཁོ་ཚོས་ང་ཚུར་ལ་བཙལ་འོང་གི་འདུག དེའི་རྒྱུ་མཚན་ཁྱོད་ཀྱིས་ལོས་ཤེས་ངའི་
སྐྱེས་གཟུགས་ཧ་ཅང་ཡག་པ་ཁྱོད་ཀྱིས་ཀྱང་སྔོན་ཆད་མཉམ་ཨེ་བཞག ངས་རང་ལུས་
ཕུལ་མྱོང་བའི་སྐྱེས་པ་ཚང་མ་ང་ལ་དགའ་ཞིང་། ཚང་མ་ང་ལ་ཆགས་ཤིང་དུངས་ཉམས་
སྟོན། སྙིང་ཉེ་ལགས། ཁྱོད་ཁོ་ན་དེ་འདྲ་ཞིག་མ་རེད།
ངས་ལུས་བཙོངས་ཚུལ་བཤད་ཚེ། ཁྱོད་ཀྱིས་ང་ལ་མཐོང་ཆུང་བྱེད་སྲིད་དམ། ཁྱོད་
ཀྱིས་ང་ལ་མཐོང་ཆུང་མི་བྱེད་པ་ངས་ཤེས་ཡོད། ཁྱོད་ཀྱིས་ཡོད་ཚད་རྟོགས་ཐུབ་པའང་ངས་
ཤེས་ཡོད། ཁྱོད་ཀྱི་ཆེད་དང་ཡང་ན་ཁྱོད་གཞན་པ་ཞིག་སྟེ་འུ་གཉིས་ཀྱི་གཅེས་ཕྲུག་གི་
ཆེད་དུ་ད་གཟོད་དེ་ལྟར་བྱས་ཚུལ་ཁྱོད་ཀྱིས་ཤེས་ངེས། བུ་བཙའི་སྨན་ཁང་གི་ཁང་མིག་དེ་
རུ། ངས་དབུལ་ཕོངས་ཀྱི་ཞེད་སྣང་ཚོར་བྱུང་། འཇིག་རྟེན་སྟེང་གི་དབུལ་བོ་རྣམས་ཀྱིས་
ནམ་ཡང་བརྙས་བཅོས་དང་རྡོག་བརྫིས་མྱོང་དགོས་པ་ངས་ཤེས་ཡོད། ངས་གཏན་ནས་མི་
འདོད་པ་ནི། ངའི་གཅེས་ཕྲུག་སྟེ། ཁྱོད་ཀྱི་རྣམ་རིག་རྒོད་ཅིང་གཅེས་སུ་འོས་པའི་བུ་ཕྲུག་
ཁོ་དམའ་རིམ་སྤྱི་ཚོགས་དང་། གད་སྙིགས་སྤུངས་ཤིང་རུལ་དྲི་འཐུལ་བའི་ཁོར་ཡུག་ཁྲོད་
དང་། མཁའ་དབུགས་བཙོག་པའི་ཁང་མིག་སྲིབ་འཁྱག་ཞིག་ཏུ་མནར་སོན་དུ་འཇུག་མི་
འདོད་པ་དེ་ཡིན། དེར་མ་ཟད། ཁོའི་གཞོན་ཤ་ཆགས་པའི་མཆུ་སྒྲོས་ཆུང་ཆུང་དེ་ལས་རྣར་
གཟན་པའི་སྐད་ཆ་བཤད་དུ་འཇུག་མི་རུང་ལ། དཀར་ལ་འཇམ་པའི་ལུས་ཀྱི་ཕུང་བོར་
དབུལ་བོ་ཚང་གི་གཡའ་སྤུ་སྐྱེས་པའི་གོན་པ་ཧྲལ་ཧྲུལ་གོན་དུ་འཇུག་མི་འདོད། ཁྱོད་ཀྱི་
བུ་ཕྲུག་ལ་མི་ཡུལ་གྱི་འབྱོར་ཕྱུག་དང་བག་ཡངས་ཀྱི་བདེ་སྐྱིད་ཡོད་ཚད་ཐོབ་འོས་ལ། ཁོ་
རང་ཁྱོད་ཀྱི་མཐོ་ཚད་ལ་སླེབས་ནས་ཁྱོད་ཀྱི་འཚོ་བའི་ནང་ཞུགས་ཐུབ་པ་བྱེད་དགོས།
སྙིང་ཉེ་ལགས། དེའི་ཕྱིར། ངས་རང་གི་ལུས་པོ་བཙོངས་པ་ཡིན། ངས་དེ་ནི་ཆག་སྒོ་
ཆེན་པོ་ཞིག་ཏུ་རྩིས་མེད་དེ། ངའི་བསམ་པར་གཞན་པའི་མིག་ནང་གི་མཚན་སྙན་དང་
ངོ་ཚ་ནི། ང་ལ་མཚོན་ན་སྙིང་བོས་དབེན་པའི་ཐ་སྙད་ཁོ་ན་ཙམ་རེད། རྒྱུ་མཚན་ནི་ངའི་
ལུས་པོ་ཁྱོད་ཁོ་ནར་དབང་བ་དང་། ཁྱོད་རང་ང་ལ་བརྩེ་འདང་མེད་ན། ངའི་ལུས་པོ་འདི་
སུས་སྤྱད་ཀྱང་ངས་དེ་ལ་ཁ་ཡ་བྱེད་དོན་མེད་སྙམ། སྐྱེས་པ་ཚོས་ང་ལ་འདོད་དགའི་ཚོར་
བ་ཤུགས་དྲག་ཅིང་གཏིང་ཟབ་སྦྱིན་འོང་ནའང་། ང་རང་ཁྱོན་ནས་སྤྲོ་བ་ལངས་མི་ཐུབ།
ངས་ཁོ་ཚོའི་ཁྲོད་ཀྱི་མི་ལ་ལར་གུས་སེམས་མི་འཆང་ཐབས་མེད་ཡིན་ཀྱང་། ཁོ་ཚོར་ངའི་
མངོན་དགའ་དང་འདོད་བརྩེ་ཐོབ་དཀའ་བས། ངས་ཁོ་ཚོར་སྙིང་རྗེ་བཞིན་ཡོད། འདི་ནི་
ངས་རང་གི་ལས་དབང་ལ་ཕྱིར་དྲན་བྱེད་ཚེ། རྒྱུན་པར་ང་རང་གི་སེམས་པ་གཡོ་སྐྱོམ་བྱེད་
པའི་རྒྱུ་རྐྱེན་ཞིག་རེད། ངས་ངོ་ཤེས་པའི་སྐྱེས་པ་ཚང་མ་ང་ལ་བྱམས་ཤིང་བརྩེ་བ་མ་ཟད།
ད་དུང་བརྩི་བཀུར་དང་གུ་ཡངས། གཅེས་སྐྱོང་བྱེད་ཅིང་། ནང་སྒོས་སུ་ལྕམ་མོ་ཚེ་འདས་
བྱས་པའི་སྐུ་དྲག་གི་མཚན་ཐོབ་ཅན་གང་དེས་ཨ་ཕ་མེད་པའི་བུ་ཕྲུག་ཐི་ལད་སའེ་སློབ་
འབྲིང་དུ་འགྲོ་ཆེད། ཡར་རྒྱུགས་མར་རྒྱུགས་བྱས་ནས་རོགས་རམ་བྱས་ཤིང་། ཁོ་རང་གི་བུ་
མོར་དགའ་བ་ནང་བཞིན་ང་ལ་གཅེས། ཁོང་གིས་ང་ལ་ཐེངས་དུ་མར་ང་དང་གཉེན་སྒྲིག་
བྱ་རྒྱུའི་རེ་བ་བཏོན་པ་དང་། གལ་ཏེ་ངས་ཁོང་དང་ལེན་བྱས་ཡོད་ཚེ། ད་ལྟ་ང་རང་སྐུ་དྲག་
གི་མཚན་ཐོབ་ཡོད་པའི་ལྕམ་མོ་ཞིག་ཡིན་ལ། ཏི་ལའོ་ཨར་ས་ཆའི་མཛེས་སྡུག་འགྲན་ཟླ་
བྲལ་བའི་གཞིས་ཀ་འདིའི་བདག་མོ་དང་། ཁག་ཁུར་དང་སེམས་ཁྲལ་ཅི་ཡང་མེད་པར་
འཚོ་བ་རོལ་བཞིན་ཡོད་སྲིད། ངའི་བུ་ཕྲུག་ལའང་ངང་འཇམ་བརྩེ་ཞེན་གྱི་ཨ་ཕ་ཞིག་
ཡོད་སོང་བ་དང་། བུ་ཁོ་རང་ལག་མཐིལ་གྱི་ནོར་བུར་གྱུར་འགྲོ། ང་རང་ཉིད་ལ་མཚོན་
ནའང་ངང་རྒྱུད་འཇམ་ཞིང་སྤྱོད་པ་ཚུལ་དང་ལྡན་པའི་ཁྱོ་བོ་ཞིག་ཡོད་པ་མིན་ནམ། ཡིན་
ནའང་ཁོང་གིས་ཡང་དང་བསྐྱར་དུ་ཞུ་བ་ཞུས་ཤིང་ཡིད་ཇི་ལྟར་སྐྱོ་རུང་། ངས་ཐོག་མཐའ་
བར་གསུམ་དུ་དང་ལེན་མ་བྱས། དེ་ནི་གླེན་རྟགས་ཡིན་ཡང་སྲིད། དེ་མིན་ཚེ་ངས་ད་ལྟ་
ཡུལ་གང་ཞིག་ཏུ་ལྷིང་འཇགས་ཀྱི་འཚོ་བ་རོལ་ཞིང་། གཞན་པའི་སྲུང་སྐྱོབ་ཐོབ་པ་དང་།
བུ་ཕྲུག་ཀྱང་བདེ་ལེགས་ངང་ང་དང་མཉམ་གཅིག་ཏུ་བསྡད་ཡོད་ཀྱང་སྲིད། ཡིན་ནའང་།
ངས་ཁྱོད་ཀྱི་ཆེད་དུ་རང་དབང་རྒྱུན་འཁྱོངས་བྱས་ཏེ། གཞན་གྱི་འཆིང་རྒྱ་ཐེབས་སུ་
འཇུག་མི་འདོད། ངའི་སེམས་ཀྱི་ཟབ་ས་རུ། སྔོན་ཆད་བྱིས་པ་ཡིན་དུས་ཀྱི་རྨི་ལམ་ད་དུང་
ཡང་སྦྲུམ་འདུག་པས། ཁྲིགས་ཁྲིགས་མེད་ན་ཁྱོད་ཀྱིས་ང་རང་ཡང་བསྐྱར་ཁྱོད་ཀྱི་གམ་
དུ་ཐེངས་གཅིག་འབོད་པར་སྙམ། ཐ་ན་ཆུ་ཚོད་གཅིག་གི་རིང་ཡིན་ཡང་ཆོག ཆུ་ཚོད་
གཅིག་ཙམ་ཡིན་རུང་འུ་གཉིས་ངོ་ཐུག་པའི་གོ་སྐབས་ཤིག་ལོས་ཡོད་སྙམ་སྟེ་ངས་མི་དེ་
འདྲ་མང་པོ་ཞིག་གི་གཉེན་སློང་དང་ལེན་མ་བྱས། དུས་ནམ་ཞིག་ལ་ཁྱོད་ཀྱི་འབོད་བརྡ་
ཐེངས་གཅིག་ཡོང་བར་སྒུག་བསྡད་པ་ཡིན། ང་བྱིས་དུས་སུ་རྟོགས་སད་བྱུང་བ་ནས་བཟུང་།
ངའི་མི་ཚེ་ཧྲིལ་བོར་ཁྱོད་ཀྱི་འདོད་བློར་སྒུག་པ་ལས་ཐབས་གང་ཡང་མཆིས།
དུས་དེ་དངོས་སུ་ངའི་རེ་སྒུག་བཞིན་སླེབས་སོང་། འོན་ཀྱང་། སྙིང་ཉེ་ལགས། ཁྱོད་
ལ་ཚོར་སྣང་གང་ཡང་མེད། ཁྱོད་ཀྱིས་ངའི་དུང་ཞེན་ལ་མཉམ་སྣང་བཞག་མེད་པ་མ་ཟད།
ད་ལྟའི་བར་སུ་ཡིན་ངོས་ཟིན་མེད། འདིའི་ཡར་སྔོན་དུ་ཟློས་གར་ཁང་དང་གླུ་དབྱངས་
དགོང་ཚོགས་སྟེང་། ད་དུང་ཕུ་ལ་ཐི་གླིང་ག་དང་གཞུང་ལམ་སོགས་སུ་འུ་གཉིས་ཐེངས་
མང་པོར་ངོ་ཐུག་མྱོང་བ་དང་། ཐེངས་རེ་རེར་ངའི་སེམས་ནི་རབ་ཏུ་འཚབ་ནའང་། ཁྱོད་
ཀྱི་མིག་འོད་ངའི་ལུས་སྟེང་ནས་འཁྱུག་ཙམ་ལའང་མི་སྡོད་པར་ཡལ་འགྲོ། ཕྱི་ཚུལ་ནས་ང་
རང་རྩ་བ་ནས་འགྱུར་ཏེ། དྭངས་གཙང་གི་ན་ཆུང་བུ་མོ་ཞིག་ནས་བུད་མེད་དར་མ་ཞིག་ཏུ་
གྱུར་པ་དང་། ཁོ་ཚོས་བཤད་པ་ལྟར་ང་ནི་འཕྱོར་སྒེག་གིས་ཕྱུག་ཅིང་མཛེས་ཉམས་ལྡན་
པའི་མི་དེ་འདྲ་ཞིག་ཏུ་གྱུར་ཅིང་། རྣམ་ཀུན་མི་སྐོར་ཞིག་གིས་ངའི་མཐའ་ནས་བསྐོར་
ཞིང་འགྲོ་བས། ང་ནི་ཁྱོད་ཀྱི་མལ་ཤག་གི་མདུན་གྱི་གློག་འོད་མག་མོག་འོག་གི་ངོ་ཚས་
མགོ་བོ་འདེགས་མི་ཐུབ་པའི་བུ་མོ་ཆུང་ཆུང་དེ་ཡིན་ཞེ་ན་ཁྱོད་ཀྱིས་ག་ལ་བསམ་ཕོད་
དེ། མི་ཕོད་དོ། ། སྐབས་རེར། ང་དང་མཉམ་དུ་འགྲོ་བའི་སྐུ་ཞབས་དེ་ཚོའི་ཁྲོད་ཀྱི་གཅིག་
གིས་ཁྱོད་ལ་འཚམས་བདེ་དྲིས་པར་ཁྱོད་ཀྱིས་ལན་ལྡོན་པ་དང་། མིག་གིས་ང་ལ་ལྟ་ཙམ་
བྱེད་ནའང་ཁྱོད་ཀྱི་མིག་མདངས་ལས་རྒྱུས་མེད་པའི་གུས་ཉམས་དང་འཛེམ་དོགས་ཀྱིས་
ཁེངས་ཤིང་། གཟེངས་སུ་བསྟོད་པའི་ཉམས་སྣང་ཞིག་མངོན་པ་ཙམ་ལས་ཁྱོད་ཀྱིས་ང་
རང་ངོ་ཤེས་པའི་ཚུལ་གང་ཡང་མ་བསྟན། དེ་ནི་འཇིགས་སུ་རུང་བ་ཞིག་མ་ཡིན་ནམ།
ཁྱོད་ཀྱིས་ནམ་ཡང་ང་ངོ་མི་ཟིན་པ་དེ། ངས་སྔ་མོ་ནས་གོམས་ཤིང་རྒྱུན་ལྡན་ཞིག་ཏུ་
བསམ་ཡོད། ཡིན་ནའང་ངས་བརྗེད་ཐབས་མེད་པ་ཞིག་ནི། ཐེངས་ཤིག་ང་སྡུག་ལ་གཏད་
དེ་བཟོད་ཐབས་མེད་པའི་དོན་དག་ཅིག་སྟེ། གྲོགས་པོ་དང་མཉམ་དུ་ཟློས་གར་ཁང་ཞིག་
ཏུ་མི་གཉིས་ཅན་གྱི་འདུག་ཁང་ནང་བསྡད་ཡོད་པར། ཉེ་ལོགས་ཀྱི་འདུག་ཁང་ནང་དུ་
ཁྱོད་རང་བསྡད་ཡོད་པ་མཐོང་། སྔོན་འགྲོའི་རོལ་མོ་དཀྲོལ་བ་དང་བསྟུན་ནས་གློག་སྒྲོན་
གཟིམས་སོང་བས་ངས་ཁྱོད་ཀྱི་ངོ་གདོང་མི་མཐོང་མོད། ཁྱོད་ཀྱི་དབུགས་འབྱིན་རྔུབ་
ནི་འུ་གཉིས་མཉམ་དུ་བསྡད་པའི་མཚན་མོ་དེ་དང་འདྲ་བར་ང་དང་ཤིན་ཏུ་ཉེ། ཁྱོད་ཀྱི་
འཇམ་མཉེན་གྱི་ལག་པ་འདུག་ཁང་གི་ངང་སྤུས་བརྒྱན་པའི་མཐའ་ཤིང་ཁ་རུ་བཞག་
འདུག་པ་ཅི་འདྲའི་མཛེས་པ་ལ་ཨང་། ངས་ལུས་པོ་མར་སྒུར་ནས་མངོན་ཆུང་གིས་རྒྱུས་
མེད་ཅིང་ང་རང་དགའ་བའི་ལག་པ་དེར་འོ་བྱེད་པའི་འདུན་པ་དྲག་པོ་འགོག་ཏུ་མེད་པ་
ཞིག་འཕྱུར་འོང་། དེ་སྔ་ལག་ཟུང་དེས་ང་རང་དམ་པར་འཁྱུད་མྱོང་ཞིང་། འདོད་སྲེད་དེ་
དེ་ལྟར་ཤུགས་དང་ལྡན་པ་ལ་ཨང་། རྣམ་ཤེས་བཟི་བར་བྱེད་པའི་རོལ་དབྱངས་དེས་ངའི་
འདོད་སྲེད་སྙིང་ཁོང་ནས་འཕྱུར་བར་ངས་གང་ནུས་ཀྱིས་མར་མི་གནོན་ཀ་མེད་བྱུང་།
ཤེད་གང་ཡོད་ཀྱིས་ལུས་པོ་ཡར་དགྱེས་ནའང་སྟོབས་ཤུགས་གཞན་ཞིག་གིས་ངའི་མཆུ་
སྒྲོས་ཁྱོད་ཀྱི་ཡིད་འོང་གི་ལག་པར་དྲངས་སོང༌། འཁྲབ་ཚན་དང་པོ་མཇུག་སྒྲིལ་རྗེས།
ངས་གྲོགས་པོར་ཟློས་གར་ཁང་དང་ཁ་འབྲལ་དགོས་པའི་རེ་བ་ཞུས། སྨག་མུན་ཁྲོད་ཁྱོད་
ནི་ང་དང་དེ་འདྲའི་རྒྱུས་མེད་ཅིང་། ཡང་དེ་འདྲའི་ང་དང་ཐག་ཉེ་བ་ངས་དངོས་གནས་
བཟོད་ཐབས་མེད་པ་ཞིག་རེད།
ཡིན་ནའང་དུས་སྐབས་དེ་ལྟ་བུ་ཞིག་ཡང་བསྐྱར་སླེབས་སོང་། དེ་ནི་ཆུད་ཟོས་སུ་
སོང་བའི་ངའི་མི་ཚེའི་ཁྲོད་མཇུག་མཐའི་ཐེངས་གཅིག་ཡིན། དོན་དག་དེ་ཕལ་ཆེར་ལོ་
གཅིག་གི་ཡར་སྔོན་ལ་བྱུང་ཞིང་། དངོས་གནས་ཡ་མཚན་པ་ཞིག་ལ། ངས་རྣམ་ཀུན་ཁྱོད་
ཀྱི་སྐྱེས་སྐར་ཡིད་ལ་དྲན་པ་དང་། རྒྱུ་མཚན་ནི་ཁྱོད་ཀྱི་སྐྱེས་སྐར་སླེབས་ཚེ་ངས་དུས་
སྟོན་ལ་རོལ་བ་ལྟར་ལྷག་བསམ་ངང་རྟེན་འབྲེལ་ཞུས་པ་ཡིན། རྒྱ་སེ་མེ་ཏོག་དཀར་པོ་ཉོ་
བའི་ཆེད་ང་རང་ཞོགས་པ་སྔ་མོ་ནས་སྒོ་ཕྱིར་སོང་། ངས་ལོ་སྔོན་མ་དག་དང་འདྲ་བར་མི་
མངགས་ནས་ཁྱོད་སར་བསྐྱལ་སོང་སྟེ། ཁྱོད་ཀྱིས་བརྗེད་ཟིན་པའི་དུས་ཚོད་དེ་དྲན་གསོ་
བྱས་པ་ཡིན། ཕྱི་དྲོར་ང་དང་བུ་ཆུང་གཉིས་རླངས་འཁོར་དུ་བསྡད་ནས་ཏའེ་མོར་སྦྲང་གོར
ཚོང་ཁངདུ་སོང་བ་དང་། དགོང་མོར་བུ་ཁྲིད་དེ་ཟློས་གར་ཁང་དུ་ལྟད་མོར་སོང་། བུ་
ཆུང་གིས་ཉིན་མོ་དེའི་དོན་སྙིང་མི་ཤེས་ཀྱང་། ངའི་རེ་བར་ཁོས་བྱིས་དུས་ནས་བཟུང་ཉིན་
མོ་འདི་གསང་བ་ལྐོག་གྱུར་གྱི་ཉིན་ཞིག་ཡིན་པའི་ཚོར་སྣང་སྐྱེས་རྒྱུ་དེ་ཡིན། ཕྱི་ཉིན་ང་
སྐབས་དེའི་ངའི་དགའ་རོགས་དང་ལྷན་དུ་བསྡད་པ་ཡིན། ཁོ་ནི་པུ་རེ་ཨིན་ས་ཁུལ་གྱི་བཟོ་
གྲྭའི་བདག་པོ་ན་གཞོན་སྟོབས་འབྱོར་ཅན་ཞིག་ཡིན། ང་དང་ཁོ་མཉམ་འདུག་བྱས་ནས་
ལོ་གཉིས་ཙམ་སོང་། ཁོས་ང་ལ་ཤ་ཚ་ཞིང་སྙིང་ཉེ་བ་དང་། སྐྱེས་པ་གཞན་པ་ཚོ་དང་འདྲ་
བར་ང་ལ་གཉེན་སྒྲིག་བྱ་རྒྱུའི་རེ་བ་འདོན། ཁོས་ངེད་མ་བུ་གཉིས་ལ་ལེགས་སྐྱེས་མོད་
པོ་བསྐུར་བར་མ་ཟད་གཅེས་སྐྱོང་གང་ལེགས་བྱེད་ན་ཡང་། ངས་མི་གཞན་པར་བཟུང་
བའི་རྣམ་འགྱུར་ཇི་བཞིན་ཁོའི་རེ་བའང་ཁས་ལེན་མ་བྱས། ཁོ་ནི་མི་སེམས་རྒྱ་ཅན་ཞིག་
ཡིན་པས་དུས་ཡུན་ཐུང་ངུར་ཧད་དེ་སྡོད་ནའང་ཁོས་ང་ལ་གུས་གུས་ཞུམ་ཞུམ་བྱེད། ང་
ཚོ་མཉམ་དུ་རོལ་དབྱངས་ལ་ཉན་དུ་སོང་ཞིང་། དེ་རུ་སྤྲོ་སྣང་ཅན་གྱི་གྲོགས་པོ་འགའ་ལ་
ཕྲད་པས་གྲོང་ཁྱེར་བསྐོར་བའི་གཞུང་ལམ་འགྲམ་གྱི་ཟ་ཁང་ཞིག་ཏུ་སོང་ནས་དགོང་ཟས་
ལ་རོལ་བ་དང་། ཁ་བརྡ་ཡར་མར་སྣ་ཚོགས་བྱས་ཤིང་དེ་ནས་ཁོ་ཚོར་བྲོ་ཁང་ཞིག་ཏུ་རྩེད་
མོར་འགྲོ་བའི་རེ་འདུན་ཞུས་པ་ཡིན། སྤྱིར་ན་ང་རང་འདི་ལྟ་བུའི་གློག་འོད་དཀར་དམར་
སྤྲོ་ཞིང་ཆང་དྲི་ཐུལ་ཐུལ་བྱེད་པའི་བྲོ་ཁང་ལ་ཡི་ག་ལོག་པས། ནམ་རྒྱུན་ཡིན་ན་མི་ཞིག་
གིས་ང་རང་བྲོ་ཁང་ལ་འགྲོ་ཞེས་བཤད་ཚེ་ངས་དང་ལེན་གཏན་ནས་མི་བྱེད་མོད། ཡིན་
ནའང་ཉིན་དེར་གདོན་གྱིས་བརླམས་པ་ལྟར་ང་ལ་དེ་འདྲའི་བསམ་ཚུལ་ཞིག་འདོན་དུ་
བཅུག་སོང་། གྲོགས་པོ་ཚོ་སྤྲོ་བས་ཁེངས་ཤིང་ངའི་བསམ་འཆར་ལ་མོས་མཐུན་བྱུང་། འོན་
ཀྱང་། ཐེངས་འདིར་ང་ལ་ཚོར་སྣང་གློ་བུར་བ་ཞིག་གིས་འགྲེལ་དཀའ་བའི་རེ་འདུན་དྲག་
པོ་ཞིག་སྟེ། ཕལ་ཆེར་དངོས་པོ་ཡ་མཚན་པ་ཞིག་གིས་གནས་དེ་རུ་ང་ལ་སྒུག་ཡོད་པའི་
ལྟར་སྣང་སྐྱེས། ཁོ་ཚོ་ཚང་མ་ང་ལ་བསྟུན་རྒྱུར་གོམས་ལོབས་སུ་སོང་ཡོད་པས། གང་
མགྱོགས་ཀྱིས་ཡར་ལངས་ཏེ། ང་ཚོ་བྲོ་ཁང་དུ་སོང་ཞིང་ཨ་རག་ཞམ་ཕིན་འཐུང་བ་དང་།
ང་རང་གློ་བུར་དུ་སྔོན་ཆད་བྱུང་མ་མྱོང་བའི་ཧ་ལམ་སྡུག་བསྔལ་ལ་ཕྱོགས་པའི་སྤྲོ་དགས་
མྱོས་པ་ལྟ་བུར་གྱུར། ངས་ཆང་ཕོར་བ་གང་རེ་གང་རེ་ཁོ་ཚོ་དང་མཉམ་དུ་ཞབས་བཏགས་
བྱེད་ཞོར་མི་སེམས་སྒུལ་བར་བྱེད་པའི་གླུ་དབྱངས་རེའི་རྗེས་སུ་ཞུགས་ནས་གླུ་བླངས་
པ་ཡིན། གནོན་ཐབས་བྲལ་བའི་དྲན་གདུང་ཞིག་གིས་གླུ་ལེན་འདོད་ལ། དགའ་འབོད་
ཀྱང་བྱེད་འདོད། འོན་ཀྱང་། གློ་བུར་དུ་དངོས་པོ་འཁྱག་སིབ་བམ་ཚ་ལམ་ལམ་བྱེད་པ་
གང་ཞིག་ངའི་སེམས་ངོགས་སུ་བཞུར་ཞིང་ལྷུང་འོངས། ངས་ལུས་པོ་ཡར་དགྱེས་ནས་ལྟ་
དུས། ཁྱོད་དང་གྲོགས་པོ་སྐོར་ཞིག་ང་ཚོའི་སྒྲོག་ཙེའི་ཉེ་འགྲམ་དུ་བསྡད་འདུག་པ་མཐོང་
ལ། ཁྱོད་ཀྱིས་བསྟོད་པ་དང་ཡིད་སྨོན་ཟུང་གི་མིག་མདངས་མངོན་བཞིན། ངའི་སེམས་
པ་གཏིང་ནས་གཡོ་ཞིང་སྐྱོམ་པའི་མིག་འོད་དེས་ང་ལ་བལྟས་འདུག ལོ་བཅུའི་རིང་ལ།
ཁྱོད་ཀྱིས་སླར་ཡང་ཁྱོད་ཀྱི་རང་རྟོགས་མ་ཡིན་པའི་མིག་ཟུང་གིས་ང་ལ་ཐེངས་དང་པོར་
ནན་གྱིས་བལྟས་པ་རེད། ང་རང་དགའ་བ་ཡིན་ནམ་ཅི་སྟེ། འདར་ནས་ཨེན་ཙམ་མིན་ན་
ལག་གི་ཆང་ཕོར་ཡང་སར་ལྷུང་། སྟབས་ལེགས་པ་ཞིག་ལ་ང་རང་འཚུབ་ཆ་ལངས་པའི་
བཟོ་ལྟ་དེ་མཐའ་འཁོར་གྱི་མིས་མ་ཚོར་ཞིང་། རྣམ་པ་དེ་རོལ་དབྱངས་དང་མི་ཚོགས་ཀྱི་
དགོད་སྒྲར་འཐིམས།
ཁྱོད་ཀྱི་མིག་འོད་བཟོད་བསྲན་དཀའ་བའི་མེ་ལྟར་ཚ་བར་གྱུར་པས། ངའི་ལུས་ཡོངས་
བསྲེགས་ནས་འདུག་མི་བཟོད་པར་བཏང་། ཁྱོད་ཀྱིས་ང་རང་མཇུག་མཐར་ངོས་ཟིན་སོང་
བ་ཡིན་ནམ། ཡང་ན་བུད་མེད་རྒྱུས་མེད་ཅིག་ཏུ་བརྩིས་ཏེ། རྩེད་གྲོགས་གསར་པ་ཞིག་ཐོབ་
འདོད་ཀྱིས་བརྩོན་ལེན་བྱེད་ཀི་ཡོད་པ་ངས་མི་ཤེས། ངའི་འགྲམ་པ་གློ་བུར་དུ་དམར་པོ་ཁྲག་
ཏུ་གྱུར་ཅིང་། ངས་གྲོགས་པོ་ཚོ་དང་ཁ་བརྡ་བྱེད་དུས་རྣམ་རིག་གཞན་དུ་ཡེངས། ཁྱོད་ཀྱི་
མིག་འོད་ཀྱིས་ངའི་ཁ་སེམས་དཀྲུགས་སོང་བ་ཁྱོད་ཀྱིས་ཤེས་ཁོ་ཐག་ཡིན། ཁྱོད་ཀྱིས་གཞན
ལ་ཤེས་སུ་མ་བཅུག་པར། མགོ་བོ་ནང་དུ་ལྡེམ་ཙམ་གྱིས་ང་རང་མདུན་ཕྱོགས་ཀྱི་བར་ཁྱམས་
སུ་འགྲོ་དགོས་པའི་བརྡ་བསྟན། དེར་མཐུད་ནས་ཁྱོད་ཀྱིས་བསམ་བཞིན་རྩིས་རྒྱག་པའི་བཟོ་
ལྟ་འདྲ་བསྟན་ཏེ་རང་གི་གྲོགས་པོ་དང་གྱེས་ཏེ་ཕྱིར་བུད། སྒོར་འབུད་ཁར་ཁྱོད་ཀྱིས་ཡང་
བསྐྱར་ང་ལ་བར་ཁྱམས་ནས་སྒུག་རྒྱུའི་མིག་བརྡ་བཏང་། ངའི་ལུས་ཧྲིལ་པོ་ལྷབ་ལྷུབ་འདར་
ཞིང་། སྤྱི་བོའི་གཙུག་ནས་རྐང་བའི་མཐིལ་བར་གྲང་ཤ་རྒྱུག་ཅིང་ཚ་བ་རྒྱས། ངས་གཞན་
གྱིས་སྐད་ཆར་ལན་ལྡོན་ཐབས་མེད་ལ། རང་གི་ལུས་པོར་དྲག་ཏུ་འཕྱུར་ཅིང་རྒྱུ་བའི་ཁྲག་
དྲོན་གྱི་རྒྱུན་ལ་ཚོད་འཛིན་བྱེད་ཐབས་བྲལ། ཏག་ཏག་སྐབས་འདིར་མི་ནག་ཞབས་བྲོ་པ་
གཉིས་ཡོང་སྟེ་རྡོག་སྒྲ་ལྷང་ལྷང་དུ་ཞབས་བྲོ་བརྒྱབ་པ་དང་། ཁ་ནས་སྐད་འགྲགས་རྒྱག་གིན་
ཞབས་བྲོ་ཡ་མཚན་མཐོང་མ་མྱོང་བ་ཞིག་འཁྲབ་པས། ཚང་མའི་མིག་ཟུང་དེར་ཤོར་བའི་
བར་གླགས་སུ། ངས་དགའ་རོགས་ལ་ང་སྒོར་གཅིག་འགྲོ་དགོས་ཤིང་། ཅང་མི་འགོར་བར་
ཕྱིར་ཐོན་ཡོང་ཞེས་བཤད་རྗེས་ཁྱོད་ཀྱི་ཕྱི་རྗེས་དེད་ནས་ཕྱིར་ཐོན་པ་ཡིན།
ཁྱོད་མདུན་ཕྱོགས་ཀྱི་ཞྭ་གོས་བཅོལ་སའི་བར་ཁྱམས་སུ་ལངས་ཏེ་སྒུག་འདུག ང་
ཕྱིར་བུད་མ་ཐག་ཁྱོད་ཀྱི་མིག་ཟུང་ལས་འོད་སྣང་འཕྲོ་བཞིན་ང་རང་འཛུམ་གྱིས་བསུས་
ཤིང་། གོམ་འགྲོས་མྱུར་མོས་ངའི་མདུན་བརྟོལ་བར། ངས་ལམ་སང་ཁྱོད་ཀྱིས་ང་རང་ངོས་
ཟིན་གྱི་མེད་པ་ཤེས་བྱུང་། སྐབས་དེའི་བུ་མོ་ཆུང་ཆུང་དེ་ཡིན་པ་ངོས་མ་ཟིན་པ་དང་།
ཕྱིས་ཀྱི་གཞོན་ནུ་མ་དེ་ཡིན་པའང་མ་ཤེས་པར། ཡར་སྔོན་འཕྲད་མ་མྱོང་བའི་བུད་མེད་ཆ་
མེད་ཅིག་ཏུ་བཞག་སྟེ་བརྩོན་ལེན་བྱེད་བཞིན་པ་རྟོགས་སོང་། ཁྱོད་ཀྱིས་འཇམ་ཞིང་བརྩེ་
བའི་ངག་གིས “ང་ལ་ཆུ་ཚོད་གཅིག་གི་གོ་སྐབས་བྱིན་ན་ཆོག་གམ” ཞེས་དྲིས་ཤིང་།
ངས་ཁྱོད་ཀྱི་གདེང་ཚོད་ཀྱིས་ཁེངས་པའི་སྐད་གདངས་ལས། ཁྱོད་ཀྱིས་ང་རང་མཚན་
མོར་དགོད་འཛུམ་འཚོང་བའི་བུད་མེད་ཅིག་ཏུ་བཞག་འདུག་པ་ཚོར་བྱུང་ལ། ངས་
ཀྱང “དེ་ལོས་ཆོག” ཅེས་ལན་བཏབ་པ་དང་། ལོ་བཅུ་ལྷག་གི་ཡར་སྔོན་གྱི་བུ་མོ་ལོ་ཆུང་
དེས་མུན་འཐིབས་པའི་གཞུང་ལམ་ཞིག་ཏུ་གཅིག་མཚུངས་ཀྱི་སྐད་ཆས་ངག་སྒོ་འདར་
གྱིན “དེ་ལོས་ཆོག” ཅེས་ཁྱོད་ལ་ལན་བཏབ་པ་ཡིན། ཁྱོད་ཀྱིས “ང་ཚོ་ནམ་ཞིག་ལ་
ཐུག་ན་འོས་སམ” ཞེས་དྲིས་པར། ངས “ཁྱེད་རང་ནམ་ཞིག་ལ་ཐུག་འདོད་ན་དེ་དུས་
ཐུག་ཆོག” ཅེས་ལན་བཏབ། ང་ནི་ཁྱོད་ཀྱི་མདུན་དུ་འཛེམ་དོགས་ཅི་ཡང་མེད། ཁྱོད་ཅུང་
ཙམ་ཧ་ལས་ཚུལ་གྱིས་ང་ལ་ཅེར་བ་དང་། མིག་མདངས་དེ་ལས་ཐེ་ཚོམ་དང་མཚར་སྣང་
གི་ཉམས་ཤིག་ཀྱང་མངོན། དེ་ནི་སྔོན་ཆད་ངས་ཁྱོད་ལ་ཐད་ཀར་ཁས་བླངས་པའི་རྣམ་པ་
དང་གཏན་ནས་མི་འདྲ། ཁྱོད་ཀྱིས“ད་ལྟ་ཨེ་ཆོག”ཅེས་ཐེ་ཚོམ་གྱི་སྐད་གདངས་འདྲེས་
བཞིན་དྲིས་པར། ངས་ལན་དུ“ལོས་ཆོག འུ་གཉིས་ད་ལྟ་སོང་ཆོག” ཅེས་བཤད་དེ། ཞྭ་
གོས་བཅོལ་སར་སོང་ནས་རང་གི་ལྭ་རིང་ལེན་དགོས་བསམས།
གློ་བུར་དུ་ངའི་ཡིད་ལ་ལྭ་བ་ལེན་སའི་འཛིན་བྱང་ངའི་དགའ་རོགས་ཀྱི་ལག་ཏུ་
ཡོད་པ་དང་། ངེད་གཉིས་ཀྱི་ལྭ་རིང་ལྷན་དུ་བཅོལ་ཡོད་པ་དྲན་བྱུང་། ཕྱིར་སོང་ནས་ཁོ་ལ་
འཛིན་བྱང་བསླངས་ན། འགྲེལ་བཤད་ལུང་པ་གང་དགོས་པ་མ་ཟད། ཕྱོགས་གཞན་ཞིག་
ནས་ཁྱོད་དང་ལྷན་དུ་སྡོད་རྒྱུ་ནི་ངའི་མི་ལོ་དུ་མའི་རིང་གི་རེ་བ་ཉག་གཅིག་ཡིན་པས།
ངས་ག་ལ་འདོར་ཐུབ། དེ་བས་ངས་ཐེ་ཚོམ་སྤུ་ཙམ་ཡང་མེད་པར་སྐེ་དཀྲིས་བླངས་ནས་
མཚན་མོའི་གཟབ་གོས་སྟེང་དཀྲིས་ཏེ་སྨུག་པ་དང་བརླན་གཤེར་གྱིས་ཁེངས་པའི་གྲང་
འཁྱག་གི་མཚན་སྨག་ཁྲོད་དུ་སོང་། ངས་རང་གི་ལྭ་རིང་དང་དགའ་རོགས་གཡུག་བཞག་
པར་མ་འཛེམ་པ་མ་ཟད། དགའ་རོགས་ཀྱིས་ལོ་ངོ་དེ་འདྲའི་མང་པོའི་རིང་ལ་ང་རང་
བདག་སྐྱོང་བྱས་པར་འདང་མ་བརྒྱབ་པར། ཁྱོད་ཀྱིས་མིག་བརྡ་བཏང་བ་ཙམ་གྱིས་སྐྱེས་
པ་ཆ་མེད་ཅིག་གི་རྗེས་དེད་ནས་སོང་བར། ཁོ་རང་གྲོགས་པོའི་མདུན་དུ་མགོ་བོ་འགྱོགས་
ཐབས་མེད་པ་དང་། དགོད་བྲོ་བའི་གླེན་པ་ཞིག་གི་ཚད་དུ་བཞག་པ་ཤེས་ཚེ་ཁོས་ཅི་ལྟར་
འདོད་དམ། ངས་སེམས་ཀྱི་གཏིང་ནས་རང་ལ་བློ་དཀར་ཞིང་གཞུང་དྲང་བའི་གྲོགས་པོ་
ཞིག་ལ་དེ་འདྲའི་ཁྲེལ་མེད་དང་དྲིན་ལན་ལོག་འཇལ་གྱི་བྱ་བ་ཐ་ཤལ་བསྒྲུབས་སོང་བ་
ཤེས་ཡོད། སྣང་ཚོར་ཞིག་ལ་ངའི་བྱ་སྤྱོད་ནི་དེ་འདྲའི་དགོད་བྲོ་བ་ཞིག་རེད། ང་རང་སྨྱོས་
པ་ཡིན་ནམ་ཅི་སྟེ། མི་སེམས་བཟང་ཡ་རབས་ཤིག་གི་སྙིང་ལ་རྨ་ཁ་ཟབ་མོ་ཞིག་བཟོས་
སོང་། ངས་རང་གི་འཚོ་བ་རྩ་བ་ཉིད་ནས་བརླག་སོང་སྙམ། ཡིན་ནའང་། ངས་སྒུག་བཟོད་
མེད་པར་ཁྱོད་ཀྱི་ཁ་སྒོར་འོ་ཞིག་བསྐྱལ་བ་དང་། ཡང་ཐེངས་གཅིག་ལ་ཁྱོད་ཀྱིས་ང་ལ་ངག་
འཇམ་པོས་བཤད་པའི་སྐད་ཆར་ཉན་པ་དག་དང་བསྡུར་ན། གཞན་པའི་མཛའ་བརྩེ་ནི་ཅི་
ཡང་མ་རེད་ལ། ཐ་ན་ངའི་འཚོ་གནས་ཀྱང་ཅི་ཡང་མ་རེད་སྙམ་བྱུང་། ང་ནི་དེ་ལྟར་ཁྱོད་ལ་
དགའ་ཞིང་དུངས། ད་ནི་ཡོད་ཚད་འདས་སོང་བས། ངས་སྐད་ཆ་འདི་དག་ཁྱོད་ལ་བཤད་
ཆོག་སྟེ། གལ་ཏེ་ཁྱོད་ཀྱིས་ང་རང་བོས་པ་ཡིན་ཚེ། ང་ཤི་ནས་བེམ་ཁྲིའི་སྟེང་ཡོད་ནའང་། གློ་
བུར་དུ་གར་ཡོང་མི་ཤེས་པའི་སྟོབས་ཤུགས་ཤིག་གིས་ཡར་བསླངས་ཏེ་ཁྱོད་དང་འགྲོགས་
ཐུབ་པར་ཡིད་ཆེས་ཡོད།
འུ་གཉིས་སྒོ་ཁར་ཡོད་པའི་འཇེབ་འཁོར་ལ་བསྡད་དེ་ཁྱོད་ཀྱི་མལ་ཤག་ཏུ་སོང་། ངས་
ཡང་བསྐྱར་ཁྱོད་ཀྱི་སྐད་སྒྲ་ཐོས་བྱུང་། ངས་ཡང་བསྐྱར་ཁྱོད་རང་ཞི་འཇམ་ངང་ངའི་གམ་
དུ་ཡོད་པ་ཚོར་བྱུང་། ང་རང་སྔོན་ཆད་དང་འདྲ་བར་བདེ་ཞིང་སྐྱིད་པོས་བཟི་བར་བྱས།
ལོ་ངོ་བཅུའི་རྗེས་སུ། ང་ཡང་བསྐྱར་ཁྱོད་ཚང་གི་ཐེམ་སྐས་སུ་འགོས་པའི་སེམས་ཁམས་
དེ་ཁྱོད་ལ་ཞིབ་བརྗོད་བྱེད་ཐབས་བྲལ། དུས་ཡུན་ཐུང་ཐུང་སྐར་ཆ་ཁ་ཤས་དེའི་ནང་། ང་
ལ་ཚོར་བ་མི་འདྲ་བ་གཉིས་སྐྱེས་པ་སྟེ། ཕྱོགས་གཅིག་ནས་འདས་ཟིན་པའི་ལོ་ཟླ་དྲན་པ་
དང་། ཕྱོགས་གཞན་ཞིག་ནས་མིག་སྔའི་བདེ་སྐྱིད་ཚོར་བྱུང་། ཡོད་ཚད་ཀྱི་ཁྲོད་དུ་ཁྱོད་ཁོ་
ན་ཚོར་བྱུང་། ཁྱོད་ཀྱི་མལ་ཤག་ལ་འགྱུར་ལྡོག་ཆེན་པོ་བྱུང་མི་འདུག གྱང་ལྡེབས་སུ་འདྲ་
པར་འགའ་དང་དཔེ་ཆ་གསར་བ་འགའ་ཇེ་མང་ལ་སོང་ཡོད་ནའང་། མལ་ཤག་དེ་སྔར་
བཞིན་སྙིང་ཉེ་བར་མངོན། དཔེ་ཅོག་སྟེང་མེ་ཏོག་བུམ་པ་བཞག་ཡོད་ཅིང་། དེའི་ནང་དུ་
རྒྱ་སེ་མེ་ཏོག་འགའ་བཙུགས་འདུག དེ་ནི་ཉིན་སྔོན་མར་ངས་མི་གཞན་པ་མངགས་ཏེ་
ཁྱོད་ཀྱི་སྐྱེས་སྐར་ལ་ཕུལ་བའི་མེ་ཏོག་དེ་རེད། ངས་རྒྱ་སེ་མེ་ཏོག་དེ་བརྒྱུད་ནས་ཁྱོད་ཀྱིས་
བརྗེད་ཟིན་པའི་བུད་མེད་དེ་དྲན་གསོ་བྱ་བསམ་པ་ཡིན། ཏག་ཏག་སྐབས་དེར། མོ་རང་
ཁྱོད་ཀྱི་མིག་མདུན་དུ་ཡོད་ལ། ལག་པ་ཁྱོད་ཀྱི་ལག་པར་འཇུས་ཤིང་། མཆུ་ཏོ་ཁྱོད་ཀྱི་མཆུ་
ཏོར་སྦྱར་འདུག་ཀྱང་། ཁྱོད་ཀྱིས་མོ་རང་ངོ་མ་ཤེས་པ་རེད། འོན་ཀྱང་། ཁྱོད་ཀྱིས་མེ་ཏོག་
འདི་གསོས་ཡོད་པར་ང་དགའ་སྤྲོས་ཁེངས་ཡོད་དེ། ཁྱོད་ཀྱིས་ད་དུང་ངས་ཕུལ་བའི་མེ་
ཏོག་འདི་གསོས་ཡོད་པ་དེས་ངའི་བརྩེ་དུང་གི་དབུགས་ཀྱི་རྒྱུ་བ་ཁྱོད་སར་ད་དུང་འགག་
མེད་པ་ཚོར།
ཁྱོད་ཀྱིས་ང་རང་དཔུང་བའི་གྲུ་ཁུག་ཏུ་བསྡམས་སོང་། ཡང་བསྐྱར་ཁྱོད་དང་ཞག་
མ་གཅིག་ལ་དམ་པོར་འཁྱུད་དེ་བསྡད། ཁྱོད་ཀྱིས་ལུས་རྗེན་དུ་བུད་པའི་ང་དང་གདོང་
གཏད་ནའང་། སྔར་བཞིན་ངའི་ངོ་མ་ཟིན། ང་དགའ་བ་འབུམ་གྱིས་མྱོས་བཞིན་ཁྱོད་ཀྱིས་
ངའི་ལུས་པོར་བྱང་ཆ་ལྡན་ཞིང་འཇམ་མཉེན་གྱིས་བྱིལ་བྱིལ་གཏོང་བར་རོལ་ཞིང་། ཁྱོད་
ཀྱི་འདོད་བརྩེ་དང་སྤྲོ་སེམས་དགའ་རོགས་དང་སྨད་འཚོང་མ་གང་ཡིན་ཡང་ཁྱད་མེད་
ཅིང་ཤུགས་དྲག་ཏུ་སྤྱོད་པ་དང་། ཚོད་འཛིན་དང་འཛེམ་དོགས་ཅི་ཡང་མི་བྱེད་པར་རང་
གི་ཆགས་པ་རྒྱ་ཡན་དུ་བཏང་སྟེ། བསམ་རྒྱུ་དྲན་རྒྱུ་མེད་པར་རང་གི་བརྩེ་དུང་བག་མེད་
དུ་སྤྱོད། ཁྱོད་ཀྱིས་མཚན་མོའི་རྩེད་ཁང་ནས་ཁྲིད་འོང་བའི་བུད་མེད་ང་ལ་དེ་འདྲའི་ཞི་
འཇམ་དང་བླ་མེད། སྙིང་ཉེ་ཞིང་གུས་འདུད་ཀྱིས་ཁེངས་པ་དང་། དེའི་མཚུངས་སུ་བུད་
མེད་ལོངས་སུ་སྤྱོད་པའི་ཕྱོགས་ནས་དེ་འདྲའི་འདོད་པའི་སྟོབས་དང་ལྡན་པས། ང་རང་
འདས་ཟིན་པའི་མངོན་དགའི་བདེ་ཆེན་གྱི་ཀློང་ནས་བཟི་བར་བྱས། སྣང་བ་ཞིག་ལ་ཁྱོད་
ཀྱི་གཤིས་ཀའི་ནང་ཐུན་མིན་གྱི་རང་བཞིན་གཉིས་ཡོད་པ་ཚོར་བ་སྟེ། ལུས་གསེང་གི་སྨྱོ་
བ་ལྟར་གྱི་ཆགས་པའི་ཁྲོད་དུ་རྣམ་དཔྱོད་ཀྱི་རིག་སྟོབས་བསྡུས་ཡོད་པས། དེ་དུས་ལོ་ན་
ཆུང་བའི་ང་རང་འགྱོད་པ་ཅི་ཡང་མེད་པར་ཁྱོད་ཀྱི་བརྩེ་དུང་གི་བྲན་གཡོག་ཏུ་གྱུར། ང་
རང་འཕྲད་མྱོང་བའི་སྐྱེས་པའི་ཁྲོད་ཁྱོད་ནི་འཇམ་མཉེན་གྱི་རེག་སྦྱོར་ལ་ཞུགས་སྐབས་
དེ་འདྲའི་འདོད་ཧམ་ཆེན་པོས་བདེ་བ་ཉི་ཚེ་བར་རོལ་མཁས་པ་དང་། རང་གི་འདོད་བརྩེ་
དེ་ལྟར་ལྷག་ལུས་མེད་པར་ཉམས་སུ་བླངས་ཏེ། ནང་སེམས་ཀྱི་བདེ་སྣང་མ་ལུས་ཇི་བཞིན་
དུ་ཕྱིར་སྟོན་པའི་སྐྱེས་པ་ཁོ་ན་ཡིན། མངོན་དགའི་ལས་ཀ་མ་ལུས་ཡོངས་སུ་རྫོགས་རྗེས།
ལམ་སང་སྨུག་སྤྲིན་ཡལ་བ་བཞིན་ཡོད་ཚད་བརྗེད་ནས་ཤུལ་ཙམ་ཡང་མེད་པ་དེ་བསམ་
ན། མིས་དང་ལེན་བྱ་དཀའ་ཞིང་འཇིག་རྟེན་འགྲོ་ལུགས་དང་ཡང་མཐུན་དཀའ་བའི་སྣང་
ཚོར་ཅིས་མི་སྟེར། ཡིན་ནའང་ང་རང་ཡང་བརྗེད་ངས་རྐུན་པོས་ཁྱེར་རམ་ཅི་སྟེ། མུན་
ནག་ཁྲོད་ཁྱོད་ཀྱི་རུམ་ནས་ཉལ་འདུག་པའི་ང་ནི་ཡང་སྙིང་སུ་ཡིན་ནམ། དེ་སྔའི་བརྩེ་བ
མེ་ལྟར་འབར་བའི་བུ་མོ་ཆུང་ཆུང་དེ་ཡིན་ནམ། ཡང་ན་ཁྱོད་ཀྱི་བུའི་ཨ་མ་ཡིན། ཡང་ན་
བུད་མེད་རྒྱུས་མེད་ཅིག་ཡིན། འདོད་བརྩེ་རླབས་ལྟར་འཕྱུར་བའི་མཚན་མོ་དེར། ཡོད་
ཚད་དེ་ལྟར་རྒྱུས་མངའ་ཞིང་སྙིང་ཉེ་བ་ཞིག་ཡིན་མོད་ཀྱང་། ཡང་ཡོད་ཚད་དེ་ལྟར་རྒྱུན་
ལྡན་མིན་ཞིང་གསར་བ་གསར་རྐྱང་ཞིག་ཏུ་ཚོར་བས། ངས་མཚན་མོ་དེ་ཇི་སྲིད་བར་དུ་
རྒྱུན་སྐྱོང་བར་དཀོན་མཆོག་ལ་གསོལ་བ་བཏབ་བོ། །
ཡིན་ནའང་སྐྱ་རེངས་སྔར་བཞིན་བཀྱགས་བྱུང་། འུ་གཉིས་མལ་ལས་ལངས་པ་ཧ་
ཅང་འཕྱི། ཁྱོད་ཀྱིས་ང་རང་ཁྱོད་དང་མཉམ་དུ་ནངས་ཇ་འཐུང་བར་བོས། རིག་མ་མྱོང་
བའི་མི་ཞིག་གིས་ཟ་ཁང་དུ་སེམས་ཆུང་སྒོས་ནངས་ཇ་གྲ་སྒྲིག་བྱེད། འུ་གཉིས་དེར་ཙོག་
སྟེ་ཇ་འཐུང་ཞོར་ཁ་བརྡ་བྱས། ཁྱོད་ཀྱིས་སླར་ཡང་ཞི་འཇམ་བག་ལྷོད་ཀྱི་བཟོ་ལྟ་དེས་ང་
ལ་སྐད་ཆ་བཤད་པ་ལས། མི་འོས་པའི་སྐད་ཆ་ཚིག་གཅིག་ཀྱང་གཏན་ནས་མི་བཤད་
ཅིང་། ང་ལ་མཚར་སྣང་ཡང་གཏན་ནས་མི་འཛིན། ཁྱོད་ཀྱིས་ངའི་མིང་ལ་ཅི་ཟེར་བ་མི་
འདྲི་ལ། ང་གང་དུ་བསྡད་ཡོད་པའང་མི་འདྲི། ང་ནི་ཁྱོད་ལ་མཚོན་ན། ཡང་ཐེངས་གཅིག་
ལ་བུད་མེད་འཕྱོན་མ་ཞིག་དང་འཕྲད་པ་ལས་ཅི་ཡང་མིན། མངོན་དགའ་ལ་རོལ་བའི་
དུས་དེ་འཇའ་ཚོན་བཞིན་ཡལ་ནས་རྗེས་མེད་ཤུལ་མེད་དུ་བརྗེད་འགྲོ། ཁྱོད་ཀྱིས་ང་ལ་
མི་འགྱངས་པར་ཧྥེ་གླིང་བྱང་མར་བསྐྱོད་དགོས་པ་དང་། ཟླ་གཉིས་གསུམ་འགོར་རྗེས་ད་
གཟོད་ཕྱིར་ཡོང་ཐུབ་ཟེར། ང་ཡང་བདེ་སྐྱིད་ཀྱི་ཁྲོད་ནས་སྐྲག་འདར་བརྒྱབ་བྱུང་ལ། ངའི་
རྣ་ལམ་དུ་འུར་སྒྲ་ཆེན་པོ་ཞིག་གྲགས་ཤིང་། དེ་ལས་མཚམས་ཚིགས་མེད་པར “ཚར་སོང་།
ཚར་སོང་། ཡོད་ཚད་ཚར་སོང” ཞེས་སྒྲོག་པས། ང་རང་ཁྱོད་ལ་འཆིང་སྟེ། “ང་རང་ཁྲིད་
ལ་སོང་། དེ་ལྟར་བྱས་ཚེ་ནམ་ཞིག་ཁྱོད་ཀྱིས་ང་ངོ་ཤེས་ངེས་ཡིན། ལོ་དེ་འདྲ་མང་པོ་ཞིག་
འགོར་སོང་ཡང་། མཇུག་མཐར་ཁྱོད་ཀྱིས་ང་རང་ངོ་ཤེས་འགྲོ་བ་རེད་ཅེས་བཤད་འདོད་
ཀྱང་། ཡིན་ཡང་ང་རང་ཁྱོད་ཀྱི་མདུན་དུ་དེ་འདྲའི་ཁ་སྐྱེངས་ཤིང་ཞུམ་པ། ཉམ་ཆུང་ནུས་
མེད་ཀྱི་བྲན་གཤིས་རང་དབང་མེད་པར་ཕྱིར་མངོན་པས། ངས “དངོས་གནས་ཕངས་པ་
ཨང"ཞེས་བཤད་པ་ལས་ཐབས་ཅི་མཆིས། ཁྱོད་ཀྱིས་འཛུམ་ཆུང་ཞིག་སྟོན་བཞིན། “ཁྱོད་
ངོ་མ་ཡིད་ཕངས་སམ” ཞེས་ཟེར།
དུས་དེར་སྟོབས་ཤུགས་ལྡོམ་པོ་ཞིག་གིས་ང་རང་ཐོལ་གྱིས་སྦར་བྱུང་། ང་ཡར་ལངས་
ཏེ། དུས་ཡུན་རིང་བོ་ཞིག་ལ་མིག་ཟུང་གཡོ་བ་མེད་པར་ཁྱོད་ལ་ཅེར། དེ་ནས་ངས་ཁྱོད་ལ།
“ང་དགའ་བའི་སྐྱེས་པ་དེ་ཡང་རྒྱུན་པར་ཕྱི་རུ་འགྲོ་བཞིན་ཡོད” ཅེས་བཤད་དེ། ཁྱོད་ཀྱི་
མིག་འབྲས་དག་ལ་ཅེར་ནས་བལྟས། “ད་ལྟ། མཐར་གཏུག་ན་ཁྱོད་ཀྱིས་ང་ངོ་ཤེས་འགྲོ་
ནའང་ཐང་།” ངའི་ལུས་སྟེང་གི་དབང་རྩ་མ་ལུས་དྲག་ཏུ་འདར་ནའང་། ཁྱོད་ཀྱིས་ང་ལ་
འཛུམ་ཙམ་བྱེད་ཀྱིན “ཁོ་ཕྱིར་ལོག་ཡོང་ངེས་རེད།” ཟེར་བར། ངས་དེ་མུར “འཆུགས་
མེད། ཁོ་ཕྱིར་ཡོང་ངེས། ཡིན་ནའང་ཕྱིར་ཡོང་རྗེས། ཁོས་ཡོད་ཚད་བརྗེད་དེ་ཅི་ཡང་དྲན་
མི་སྲིད” ཅེས་ཁྱོད་ལ་ལན་བཏབ་པ་ཡིན།
ངས་བཤད་པའི་སྐད་ཆ་ལས་དམིགས་གསལ་གྱི་གདངས་དྲག་པོ་ཞིག་ཡོད་པ་དང་།
རྒྱུ་མཚན་ནི་ཁྱོད་ཀྱང་ཡར་ལངས་ནས་ང་ལ་ཧུར་རེར་བལྟས་འདུག རྣམ་འགྱུར་ལྷོད་ལ་
བབས་ཤིང་ཧ་ཅང་སྙིང་ཉེ་བའི་ཚུལ་མངོན། ཁྱོད་ཀྱིས་ངའི་དཔུང་བར་འཇུས་ནས“མཛེས་
སྡུག་གི་བྱ་དངོས་ནམ་ཡང་བརྗེད་མི་སྲིད་པས། ངས་ཀྱང་ནམ་ཡང་ཁྱོད་རང་བརྗེད་མི་
སྲིད” ཟེར། ཁྱོད་ཀྱིས་དེ་ལྟར་བཤད་ཀྱིན་མིག་འོད་དག་གིས་ངའི་བླ་སྲོག་གི་གཏིང་རིམ་
བརྟོལ་བ་དང་། ཧ་ལམ་ངའི་གཟུགས་བརྙན་མ་ལུས་སེམས་པའི་རྡོ་ལ་རི་མོ་བཞིན་འགོད་
པ་ལྟར་བྱེད། སྣང་ཚོར་ཞིག་ལ་ཁྱོད་ཀྱི་མིག་འོད་ཐད་ཀར་དུ་ངའི་ལུས་པོར་ཞུགས་ཤིང་།
ཁོག་པའི་ནང་དུ་འཚོལ་རྟོག་དང་མྱོང་ཚོར། ངའི་ཚེ་སྲོག་གི་ཉིང་བཅུད་ལ་རོལ་ཞིང་
མཆིས། དུས་དེར་ངའི་སེམས་པར་འོད་སྣང་གིས་མཇུག་མཐར་མུན་ནག་འཇོམས་པར་
ཡིད་ཆེས་བྱས་ཤིང་། ཁོས་ང་རང་ངོ་ཤེས་པར་ཐག་ཧ་ཅང་ཉེ་སྙམ། དྲན་ཚུལ་འདིས་ངའི་
བླ་སྲོག་ཡོངས་སུ་གཡོ་ཞིང་སྐྱོམ་པར་བྱས།
ཡིན་ནའང་ཁྱོད་ཀྱིས་ད་བར་དུ་ངའི་ངོ་མ་ཟིན། ང་སུ་ཡིན་པ་གཏན་ནས་མ་ཤེས།
ང་ནི་ཁྱོད་ལ་མཚོན་ན། སྐད་ཅིག་མ་དེའི་རིང་ཆ་མེད་པ་དེ་འདྲ་ནི་ཁྱོན་ནས་ཡིན་མ་
མྱོང་། དེ་ལྟར་མིན་ཚེ། ཁྱོད་ཀྱིས་ཆུ་ཚོད་སྐར་མ་འགའི་རྗེས་ནས་དོན་དག་དེ་སྒྲུབ་མི་
སྲིད། ཁྱོད་རང་སྨྱོས་པ་ལྟར་ང་ལ་མཆུ་སྦྱར་བས་ངའི་སྐྲ་ལོའང་བཤིག་པ་དང་། ང་རང་མེ་
ལོང་མདུན་དུ་སོང་ནས་སྐྲ་ལོ་མི་ཤད་ཀ་མེད་བྱུང་། ང་རང་མེ་ལོང་གི་མདུན་དུ་ལངས་
སྡོད་དུས། མེ་ལོང་ནང་གི་གཟུགས་བརྙན་ལ་བལྟས་པར་རང་ཉིད་དེ་འདྲའི་བག་ཚ་ཞིང་
དངངས་འཚུབ་ཀྱིས་ཁྱེར་བ་ཞིག་རེད་པས་ཨེན་ཙམ་མིན་ན་ཐང་ལ་འགྱེལ་སོང་། སྐབས་
དེར། ངས་ཁྱོད་ཀྱིས་ཧ་ཅང་གཟབ་གཟབ་སྒོས་ཤོག་སྒོར་འགའ་ངའི་ལག་འབོབ་ནང་རྫོང་
བ་མཐོང་། སྐད་ཅིག་མ་དེར་ངས་ཅིའི་ཕྱིར་སྐད་ཅོར་བརྒྱབ་སྟེ་ཁྱོད་ལ་འགྲམ་ལྕག་ཚ་ཐག་
ཆོད་པ་ཞིག་ཅི་ལ་མ་གཞུས་སམ། ང་ཆུང་དུས་ནས་ཁྱོད་ལ་དགའ་བ་མ་ཟད། ཁྱོད་ཀྱི་བུ་
ཕྲུག་གི་ཨ་མའང་ཡིན། འོན་ཀྱང་། ཁྱོད་ཀྱིས་ཞག་མ་གཅིག་པུ་འདིའི་ཆེད་དུ་ང་ལ་སྒོར་
མོ་བྱིན། ང་ནི་ཁྱོད་ལ་མཚོན་ན་གཞན་ཅི་ཡང་མ་རེད་དེ། མཚན་མོའི་རྩེད་ར་ནས་ཁྲིད་
འོང་བའི་སྨད་འཚོང་མ་ཞིག་ལས་གཞན་གང་ཡང་མ་རེད། ཁྱོད་ཀྱིས་ང་བརྗེད་སོང་བས་
མི་ཆོག་པར་ད་དུང་ང་ལ་སྒོར་མོ་སྟེར། ངས་ད་དུང་འདི་འདྲའི་ངོ་ཚ་དང་བརྙས་བཅོས་
ཁུར་དགོས།
ངས་མྱུར་དུ་རང་གི་དངོས་པོ་ཡོད་ཚད་བསྡུ་གསོག་བརྒྱབ་རྗེས། འཕྲལ་མར་གནས་
འདི་དང་བྲལ་ན་བསམས། སེམས་ཀྱི་སྡུག་བསྔལ་བཟོད་དཀའ། ངས་ཅོག་ཙེ་སྒང་གི་ཞྭ་མོ་
བླངས་ཤིང་། གམ་དུ་ངས་ཕུལ་བའི་རྒྱ་སེ་མེ་ཏོག་བཙུགས་པའི་བུམ་པ་ཡོད། ངའི་སེམས་སུ་
གནོན་ཐབས་མེད་པའི་རེ་འདུན་དྲག་པོ་ཞིག་སྐྱེས་པ་སྟེ། ངས་ད་དུང་ཡང་གསལ་འདེབས་
ཐེངས་གཅིག་བྱས་ཏེ་ཚོད་ལྟ་བྱེད་འདོད་པས། “ཁྱོད་ཀྱིས་ང་ལ་རྒྱ་སེ་མེ་ཏོག་རྐང་གཅིག་
གནང་ན་ཆོག་གམ” ཁྱོད་ཀྱིས་དེ་མུར “ལོས་ཆོག” ཅེས་བཤད་རྗེས། མེ་ཏོག་
རྐང་གཅིག་བླངས་ཏེ་ང་ལ་གཏད། ངས“མེ་ཏོག་འདི་དག་ཁྱོད་ལ་དགའ་བའི་བུད་མེག་
ཅིག་གིས་ཕུལ་བ་ཡིན་ལོས་ཆེ” ཞེས་བཤད་པར། ཁྱོད་ཀྱིས་ཅི་མི་སྙམ་པར “ཕལ་ཆེར་
ཡིན་རྒྱུ་རེད། མེ་ཏོག་འདི་དག་གཞན་གྱིས་ང་ལ་བསྐྱལ་འོང་བ་ཡིན་མོད། ངས་སུ་ཡིན་མི་
ཤེས། དེ་བས་ང་མེ་ཏོག་འདི་དག་ལ་ཤིན་ཏུ་དགའ་”ཞེས་བཤད་པར། ངས་ཁྱོད་ལ་ཧུར་
རེར་བལྟས་ཏེ “ཕལ་ཆེར་ཁྱོད་ཀྱིས་བརྗེད་ཟིན་པའི་བུད་མེད་ཅིག་གིས་ཕུལ་བ་ཡིན་
སྲིད”ཅེས་པར། ཁྱོད་ཀྱི་གདོང་ལས་སྐྲག་སྣང་གི་ཉམས་འགྱུར་ཞིག་མངོན། ངའི་མིག་
ཟུང་གཡོ་བ་མེད་པར་ཁྱོད་ལ་གཏད་པ་དང་། མིག་མདངས་དེ་ལས་ཕལ་ཆེར “ཁྱོད་ཀྱིས་
ད་དུང་ངོས་མི་ཟིན་ནམ། ངོས་བཟུང་ཡ” ཞེས་འབོད་ཅིང་སྒྲོག འོན་ཀྱང་། ཁྱོད་ཀྱི་མིག་
མཐར་འཛུམ་གཉེར་བསྡུས་ཏེ་སྤྲོ་སེམས་འཁོལ་བ་ལས་ཅི་ཡང་ཤེས་མ་སོང་། ཁྱོད་ཀྱིས་ང་
ལ་ཡང་བསྐྱུར་འོ་ཞིག་བྱས་ནའང་ངའི་ངོ་གཏན་ནས་མ་ཟིན།
ང་མྱུར་སྟབས་ཀྱིས་སྒོ་ཁའི་ཕྱོགས་སུ་སོང་། མིག་ཀོང་གི་མཆི་མ་ཕྱིར་འབོ་བར་ཉེ།
ཡིན་ཡང་ཁྱོད་ལ་ངའི་མིག་ཆུ་བཞུར་བ་མཐོང་དུ་འཇུག་མི་འདོད། གོམ་སྟབས་འཚབ་
དྲག་པས་ཨེན་ཙམ་མིན་ན་ཁྱོད་ཀྱི་གཡོག་པོ་རྗོན་དང་གདོང་ཐུག་བརྒྱབ་སོང་། ཁོ་
དངངས་མ་འཚབ་ཀྱིས་ཟུར་དུ་བུད་ནས་ལམ་ཕྱེ་བ་དང་། བར་ཁྱམས་སུ་བགྲོད་པའི་སྒོ་ཕྱེ་
ནས་ང་ཕྱིར་འགྲོ་རུ་བཅུག སྐད་ཅིག་མ་དེའི་ནང་དུ་ཁྱོད་ཀྱིས་ཐོས་བྱུང་ངམ། ངས་མིག་
ཟུང་མཆི་མས་བཀང་བཞིན་རྒན་པོ་མགོ་དཀར་དེ་དང་ཁ་ཐུག་གིས་ལྟ་དུས། ཁོའི་མིག་
ལ་ཐོལ་གྱིས་འོད་འཁྱུག་ཅིང་། ཏག་ཏག་སྐད་ཅིག་མ་དེར་ཁྱོད་ཀྱིས་ཐོས་སམ། རྒན་པོས་
ང་ངོ་ཟིན་སོང་། ཁོས་བྱིས་དུས་སུ་མ་གཏོགས་ང་མཐོང་མ་མྱོང་། ངས་ཁོས་ང་ངོས་ཟིན་
པའི་ཆེད་དུ། ང་རང་ཁོའི་མདུན་དུ་པུས་མོ་སར་བཙུགས་ཏེ། ལག་ཟུང་ལ་མཆུ་འདབ་
སྦྱར་ན་བསམ། ངས་ཁྱོད་ཀྱིས་མོའི་སྙིང་གི་ན་སར་གཞུས་པའི་སྒོར་མོ་དེ་དག་ལག་ཤུབས་
ལས་མགྱོགས་པོར་ཕྱིར་བླངས་ཏེ་རྒན་པོའི་ལག་པར་བརྫངས། ཁོའི་ལུས་པོ་འདར་གྱིན་
དངངས་སྐྲག་ཐབས་ཟད་ཀྱིས་མིག་བཏེགས་ཏེ་ང་ལ་ལྟ་ཞིང་ཁོས་དུས་ཚོད་སྐར་ཆ་
གཅིག་གི་ནང་ང་ལ་རྒྱུས་ལོན་བྱས་པ་དེ་ཁྱོད་ཀྱིས་ཚེ་གང་བོར་རྒྱུས་ལོན་བྱས་པ་ལས་
མང་། མི་ཚང་མས་ང་ལ་བཀུར་ཞིང་ང་ལ་གཅེས་ཁྱོད་ཁོ་ནས་བརྗེད་དེ་ཤུལ་ཙམ་
ཡང་མེད་པ་དང་གཏན་ནས་ང་ངོས་མ་ཟིན།
ཁ་སང་ངའི་བུ་ཆུང་ཚེ་ལས་འདས་སོང་། འུ་གཉིས་ཀྱི་བུ་ཕྲུག་རེད། ད་ནི་འཇིག་རྟེན་
འདིར་ང་ལ་ཁྱོད་ལས་གཞན་ཞེན་ཆགས་བྱེད་ས་སུ་ཡང་མེད། འོན་ཀྱང་། ཁྱོད་ནི་ང་ཡི་
མི་ཅི་ཞིག་ཡིན་ནམ། ཁྱོད་ཀྱིས་དུས་ནམ་ཡང་ང་སུ་ཡིན་ངོ་ཤེས་མ་མྱོང་། ཁྱོད་རང་ང་ཡི་
གམ་ནས་འགྲོ་ཚེ། ཕལ་ཆེར་ཆུ་བོ་ཞིག་གི་འགྲམ་ནས་འགྲོ་བ་དང་མཚུངས། ཁྱོད་ཀྱིས་
ངའི་ལུས་པོར་རེག་སྐབས་རྡོ་ཕ་བོང་ཞིག་གི་ཚད་ནས་འཇོག ཁྱོད་རང་མཚམས་ཚིགས་
མེད་པར་མདུན་ཕྱོགས་སུ་བསྐྱོད་ཅིང་། ང་ལ་དུས་ནམ་ཡང་སྒུག་ཏུ་བཅུག འགྲོ་འདུག་
ལ་ཆ་འཇོག་མེད་པའི་ཁྱོད། དེ་སྔ་སྐབས་ཤིག་ལ་ངས་ཁྱོད་ང་ལ་དབང་སོང་བར་སྙམ་པ་སྟེ།
བུ་ཕྲུག་གི་ལུས་སྟེང་དུ་ཁྱོད་བཟུང་ཟིན་པར་འདོད། ཡིན་ནའང་ཕ་དེའི་བུ་དང་། གཡག་
དེའི་ཀོ་བ་ཟེར་བ་བཞིན། ཞག་མ་གཅིག་གི་བར་ནས་གདུག་རྩུབ་ཀྱིས་ང་བསྐྱུར་ནས་
སོང་ཞིང་། གཏན་དུ་ཕྱིར་ལྡོག་མེད་པས། ང་སླར་ཡང་ཁེར་རྐྱང་དུ་ལུས། འདས་སོང་བའི་
དུས་གང་ལས་ཀྱང་གྲོགས་མེད་ཁེར་རྐྱང་གི་གནས་སུ་གཏུག ང་རང་ཕོངས་སོང་། ཁྱོད་
ཀྱི་ལུས་སྟེང་གི་ཅི་ཡང་མེད་དེ། ད་ནས་བཟུང་གཅེས་ཕྲུག་མེད་ལ། སྐད་ཆ་ཚིག་གཅིག་
དང་ཡིག་འབྲུ་གཅིག ཕྱིར་དྲན་ཏོག་ཙམ་ཡང་མེད། གལ་ཏེ་གཞན་པས་ཁྱོད་ཀྱི་མདུན
ནས་ངའི་མིང་ནས་གླེང་ན། ཁྱོད་ཀྱིས་མི་ཆ་མེད་ཅིག་ཏུ་བརྩིས་ཏེ་མ་ཉན་ན་ཆོག ང་ནི་
ཁྱོད་ལ་མཚོན་ན་གསོན་ཡང་ཤི་བ་དང་འདྲ་ན། ང་རང་འཆི་བར་ཅིའི་ཕྱིར་མི་སྤྲོ། ཁྱོད་ང་
དང་བྲལ་ནས་འགྲོ་བ་ཡིན་ན། ང་རང་ཅིའི་ཕྱིར་རྒྱང་རིང་དུ་མི་འགྲོ། སྙིང་ཉེ་ལགས། ངས་
ཁྱོད་ལ་འཁང་ར་བྱེད་པ་མིན། ངས་རང་གི་སྡུག་ཡུས་ཀྱི་བྲག་རྡོ་ཁྱོད་ཀྱི་སྤྲོ་སྐྱིད་ལྡན་པའི་
འཚོ་བའི་གེགས་སུ་བསླངས་མི་འདོད། ངས་མུ་མཐུད་དུ་ཁྱོད་རང་བཙན་གྱིས་གང་ཞིག་
ལ་སྐུལ་བར་སྐྲག་མི་དགོས། ངའི་འཁང་སེམས་ལ་བཟོད་གསོལ་ཞུ། དུས་ད་ལྟ་ངའི་གཅེས་
ཕྲུག་ཚེ་ལས་འདས་སོང་། ས་དེར་བསྙལ་ཡོད་པར། ཁ་ཡ་བྱེད་མི་མེད་པས། ངའི་སེམས་
ཀྱི་སྡུག་གཏམ་ཕྱིར་འབུད་དུ་འཇུག་རོགས། ཐེངས་འདི་ཁོ་ནར་ཁྱོད་ལ་འདི་ལྟར་བཤད་
རྗེས། ང་ལོ་འདི་འགའི་རིང་ཁྱོད་ཀྱི་ཉེ་ལོགས་སུ་གྲགས་མེད་དུ་སྡོད་པ་ལྟར། སླར་ཡང་ཁུ་
སིམ་མེར་ངའི་མུན་ནག་ཁྲོད་ལོག་འགྲོ། འོན་ཀྱང་། ང་འཇིག་རྟེན་འདིར་གསོན་བསྡད་ན།
ཁྱོད་ཀྱིས་དུས་གཏན་དུ་ངའི་འབོད་སྒྲ་ཐོས་མི་སྲིད་དེ། ང་ཤི་བའི་ཚེ་ན་ད་བཟོད་ངའི་ཁ་
ཆེམས་ཁྱོད་ལ་འབྱོར་སྲིད། བུད་མེད་ཅིག་གི་ཁ་ཆེམས་ཡིན། ཁོ་མོ་ཁྱོད་ལ་དགའ་བ་དེ་སུ་
དང་གང་གིས་ཀྱང་འགྲན་བཟོད་མེད་མོད། འོན་ཀྱང་ཁྱོད་ཀྱིས་ནམ་ཡང་མོ་ངོས་མ་ཟིན།
ང་རང་འཆི་ལ་ཉེ། ད་ནས་བཟུང་ཁྱོད་ཀྱི་འབོད་བརྡ་གསན་ཐབས་བྲལ། ངས་ཁྱོད་ལ་རང་
གི་འདྲ་པར་ཞིག་ཀྱང་བསྐྱུར་མེད། ཐ་ན་གང་དང་ཅི་ཡི་རྗེས་ཤུལ་ཙམ་ཡང་བཞག་མེད།
དེ་ནི་ཁྱོད་ཀྱིས་ང་ལ་ཅི་ཡང་མ་བཞག་པ་དང་གཅིག་མཚུངས་ཡིན། ཕྱིན་ཆད་ཁྱོད་ཀྱིས་
གཏན་ནས་ངའི་ངོ་ཟིན་མི་ཐུབ། ང་གསོན་པའི་སྐབས་དང་འཆི་བའི་དུས་ཀྱི་ལས་དབང་
གཅིག་འདྲ་ཡིན་ཙ་ན། ཆེས་མཐའ་མཇུག་གི་དུས་འདིར་ཡང་ཁྱོད་ཡོང་ནས་ང་ལ་བལྟ་རུ་
འཇུག་མི་འདོད། ང་ཤི་ནའང་། ཁྱོད་ཀྱིས་ངའི་རྣམ་པ་དང་མིང་ཙམ་ཡང་མི་ཤེས། ང་འཆི་
སྐབས་ཧ་ཅང་ལྷོད་ཡངས་ཡིན། རྒྱུ་མཚན་ནི་ཁྱོད་རྒྱང་རིང་དུ་ཡོད་པས་ངའི་ཤི་འདས་ལ་
སྣང་ཚོར་ཅི་ཡང་མེད་པས་སོ། །གལ་ཏེ་ང་ཤི་བ་དེས་ཁྱོད་ལ་སྡུག་བསྔལ་སྟེར་བ་ཡིན་ན།
ངས་མཐའ་མཇུག་གི་དབུགས་ཐེངས་གཅིག་དེ་རྔུབ་ཐབས་བྲལ།
ད་ནི་ངས་མུ་མཐུད་དུ་འབྲི་ཐུབ་ཀྱི་མི་འདུག ང་ལ་མགོ་ཡོམ་འཁོར་བ་ཧ་ཅང་
ཚབས་ཆེ་ངའི་རྐང་ལག་བཞི་བོར་ན་ཟུག་ལངས། ང་ལ་ཚ་བ་རྒྱས་པས་མྱུར་དུ་
མལ་ཁྲིའི་སྟེང་ལོག་སྟེ་ངལ་གསོ་བྱེད་བསམ། ཕལ་ཆེར་སྣང་ཚུལ་འདི་ཅུང་ཙམ་གྱིས་ཡལ་
འགྲོ་ནའང་ཐང་། ལས་དབང་གིས་ང་ལ་གཟིགས་སྐྱོང་ཐེངས་གཅིག་བྱེད་ཀྱང་སྲིད། ངས་
དངོས་སུ་ཁོ་ཚོས་ངའི་བུ་ཕྲུག་ཇི་ལྟར་བཀྱགས་འགྲོ་བ་མཐོང་དོན་མེད། ངས་དངོས་
གནས་མུ་མཐུད་དུ་འབྲི་མི་ཐུབ། སྙིང་ཉེ་ལགས། བདེ་མོ་བྱོས། ངས་སེམས་གཏིང་ནས་ཁྱོད་
ལ་བཀའ་དྲིན་ཞུ་སྔོན་ལྟར་རྒྱང་བཀྱེད་ན་ཧ་ཅང་བཟང་། གང་ལྟར་ཡང་ངས་
དེའི་དོན་དུ་ཚེ་སྲོག་གི་མཇུག་མཐའི་བར་ཁྱོད་ལ་བཀའ་དྲིན་ཞུ། ངས་བཤད་དགོས་པ་
ཡོད་ཚད་ཁྱོད་ལ་བཤད་ཟིན་པས། སེམས་གཏིང་ནས་སྐྱིད་སྣང་ཞིག་གིས་ཁེངས་ཡོད། ལྟ་
ཁྱོད་ཀྱིས་ཤེས་ཡོད་སྲིད། མིན། ཁྱོད་ཀྱི་སྣང་ཚོར་ཞིག་ཏུ་ང་ནི་ཁྱོད་ལ་ཅི་འདྲའི་དགའ་
པས། ངའི་སེམས་པ་ལྷོད་བག་གི་ངང་ལ་ཕབ་སོང་། ཁྱོད་ཀྱི་མཛེས་སྡུག་ལྡན་ཞིང་གཟི་
འོད་འཕྲོ་བའི་འཚོ་བར་འགྱུར་ལྡོག་ཕྲན་ཙམ་མི་འབྱུང། ང་འཆི་བ་དེས་ཁྱོད་ལ་སྡུག་
བསྔལ་ཁྱེར་མི་འོང་བས་སྙིང་ཉེ་ལགས། ངའི་སེམས་པ་བདེ་ལ་བབས་སོང་།
འོན་ཀྱང་ཕྱིན་ཆད་སུ་ཞིག་གིས་ཁྱོད་ཀྱི་སྐྱེས་སྐར་ལ་རྒྱ་སེ་མེ་ཏོག་དཀར་པོ་
ཕུལ་ཡོང་ངམ། ཀྱི་ཧུད། མེ་ཏོག་བུམ་པ་སྟོང་ལྷང་ངེར་དེ་རུ་འཇོག་དགོས། ལོ་རེར་ཁྱོད་
ཀྱི་མཐའ་འཁོར་དུ་ཉམ་ཆུང་ཞིང་ལྷེམ་ལྷེམ་རྒྱུ་བའི་ང་ཡི་དབུགས་ཀྱི་འབྱིན་རྔུབ་དེ་དུས་
དེ་ནས་སྟོང་འགྲོ་བ་ཡིན། སྙིང་ཉེ་ལགས། ངའི་སྐད་ཆར་ཉན་པར་ཞུ་བ་བྱེད། འདི་ནི་
ངས་ཁྱོད་ལ་ཞུ་བ་བྱས་པ་ཐེངས་དང་པོ་ཡིན་ལ། ཆེས་མཐའ་མཇུག་ཀྱང་ཡིན་ངེས་ང་
རང་དགའ་བའི་ཆེད་དུ། ལོ་རེ་རེའི་ཁྱོད་ཀྱི་སྐྱེས་སྐར་སླེབས་ཉིན། མི་རེ་རེས་ཁོ་རང་ཉིད་
མི་བསམ་མཁན་མེད་དེ་ཁྱོད་སོང་ནས་རྒྱ་སེ་མེ་ཏོག་ཉོས་ཏེ་བུམ་པའི་ནང་འཛུགས་
རོགས། སྙིང་ཉེ་ལགས། མི་གཞན་དང་འདྲ་བར་རང་ཉིད་དགའ་བའི་ཚེ་འདས་ཤིག་གི་
ཆེད་དུ་མཆོད་འབུལ་བྱེད་པ་ལྟར། ཁྱོད་ཀྱིས་ཀྱང་ངས་བཤད་པ་ལྟར་སྒྲུབ་རོགས། ཡིན་
ནའང་། ད་ལྟ་ང་གནམ་བདག་ལ་དད་པ་མེད་པས། གཞན་གྱིས་ང་ལ་མཆོད་འབུལ་བྱེད་མི་
དགོས། ངས་ཁྱོད་ཁོ་ནར་ཡིད་ཆེས་ཤིང་། ཁྱོད་ཁོ་ནར་དགའ་ཞིང་དུངས། ངའི་ཚེ་སྲོག་གི་
རྣམ་ཤེས་ཁྱོད་ཁོ་ནས་ལུས་སྟེང་དུ་མི་ཉམས་པར་སྨོན་ཡིད་སྐྱོ་བ་ཞིག་ལ། ལོ་གཅིག་
གི་ནང་ཉིན་གཅིག་ཙམ་གསོན་ཐུབ། སྒྲ་སྒྲོག་དང་གྲགས་འགུལ་ཅི་ཡང་མེད་པར་ཉིན་
གཅིག་གི་ཡུན་ཙམ་ལ་གསོན་ཐུབ། དེ་ནི་ང་རང་སྔོན་ཆད་ཁྱོད་ཀྱི་གམ་དུ་གསོན་པོར་འཚོ་
བ་དང་འདྲ་ངས་བཤད་པ་ལྟར་བསྒྲུབ་པར་ཁྱོད་ལ་ཞུ་བ་བྱེད། སྙིང་ཉེ་ལགས་འདི་
ནི་ངས་ཁྱོད་ལ་བཏོན་པའི་རེ་བ་དང་པོ་ཡིན་ལ། ཆེས་མཇུག་མཐའི་རེ་བའང་ཡིན་
ངས་ཁྱོད་ལ་བཀའ་དྲིན་ཞུ་ང་ཁྱོད་ལ་དགའ་གཏན་དུ་གྱེས་སོང།
ཁོས་ལག་པ་འདར་གྱིན་འཕྲིན་ཡིག་མར་བཞག་རྗེས། མིག་ཟུང་གཡོ་བ་མེད་པར་
ཡུན་རིང་བོ་ཞིག་ལ་བསམ་བློ་བཏང་། ཁོའི་དྲན་པ་རབ་རིབ་ཅིག་གིས་ཁྱིམ་མཚེས་བུ་མོ་
ཆུང་ཆུང་དེ་ཕྱིར་དྲན་བྱས། ན་ཆུང་བུ་མོ་ཞིག་དང་མཚན་མོའི་རོལ་རྩེད་ཁང་གི་བུད་མེད་
ཅིག་ཡིད་ལ་དྲན་འོང་། ཡིན་ནའང་ཕྱིར་དྲན་འདི་དག་རབ་རིབ་མག་མོག་དང་མགོ་སྔ་
ཉོག་པ་ཞིག་སྟེ། ཤག་ཤག་འབབ་པའི་ཆུ་ཞབས་ཀྱི་རྡོ་དག་དང་གཉིས་སུ་མེད་པར། ཁྲ་ཁྲ་
རིག་རིག་དང་འགྱུར་ལྡོག་མང་བས། གྲིབ་གཟུགས་སྣ་ཚོགས་སུ་སྣང་ཞིང་རིས་དབྱིབས་
གཅིག་ཏུ་གྲུབ་དཀའ་བ་རེད། དེ་བཞིན་དུ་ཁོའི་སྣང་ཚོར་དུ་བརྩེ་དུང་ཐད་ཀྱི་རྗེས་ཤུལ་
མང་པོ་ཞིག་ཅི་བྱས་ཀྱང་ཕྱིར་དྲན་བྱེད་མ་ཐུབ། ཕལ་ཆེར་གཟུགས་བརྙན་དེ་དག་ཁོའི་རྨི་
ལམ་དུ་འཁོར་མྱོང་ཞིང་། རྒྱུན་པར་གཉིད་ཧ་ཅང་སྟུག་པོའི་སྐབས་སུ་རྨི་ལམ་ནང་མཐོང་
མྱོང་བའི་ལྟར་སྣང་སྐྱེས། ཡིན་ཡང་དེ་ནི་རྨི་ལམ་གྱི་ཞིང་ཁམས་ཙམ་དུ་ཟད་དོ། །
ཁོའི་མིག་འོད་གློ་བུར་དུ་མདུན་གྱི་སྒྲོག་ཙེའི་སྒང་གི་མཐིང་མདོག་གི་མེ་ཏོག་བུམ་
པའི་སྟེང་ལྷུང་བ་དང་། བུམ་པར་ཅི་ཡང་མེད་པར་སྟོང་བར་ལུས་འདུག ལོ་འདི་འགའི་
རིང་ཐེངས་དང་པོར་ཁོའི་སྐྱེས་སྐར་ཉིན་མེ་ཏོག་བུམ་པར་རྒྱ་སེ་མེ་ཏོག་འཛུགས་མཁན་
མེད་པར་སྟོང་བ་ཡིན། གློ་བུར་དུ་ཁོའི་སེམས་སུ་འཇིགས་ཡེ་རེར་སོང་ཞིང་། མཐོང་མི་
ཐུབ་པའི་སྒོ་གླེགས་ཤིག་དལ་བུར་ཕྱེ་འོང་སྣང་ཤར། དེ་ལས་གྲང་ཤུར་ཤུར་གྱི་རླུང་བུ་ཞིག་
འཇིག་རྟེན་གཞན་ཞིག་ནས་ཁོའི་ཁུ་སིམ་གྱི་ཁང་བར་ལྡང་བྱུང་བ་འདྲ། ཁོས་ཉམས་པ་
མེད་པའི་བརྩེ་དུང་དང་འཆི་བ་དག་དྲན་བྱུང་། འབྱམས་ཀླས་པའི་སྐྱོ་གདུང་ཡོད་ཚད་
དུས་གཅིག་ལ་ཁོའི་སྙིང་ཁར་འཚང་བ་དང་། དྲན་པ་རབ་རིབ་ཅིག་གིས་མཐོང་ཐབས་
མེད་པའི་བུད་མེད་དེ་བདས་སོང་། མོ་ནི་འགྲོ་འདུག་རླུང་དང་འདྲ་བར་ངེས་གཏན་མེད་
ནའང་། སྤྲོ་སེམས་རབ་ཏུ་འཁོལ་བའི་སྙན་འཇེབས་ཀྱི་རོལ་དབྱངས་ཤིག་དང་འདྲ་བར་
རྒྱང་རིང་ནས་མཆེད་འོང་།

ལིན་གྲོང་ཁྱེར་གྱི་གཉེན་སྟོན།

༡༧༩༣ལོའི་ཟླ༡༡པའི་ཚེས༡༢ཉིན། པ་ལིའར་གྱིས་ཧྥ་ལན་ཞིའི་རྒྱལ་དམངས་སྤྱི་བའི་
ཚོགས་འདུའིསྟེང་གྱེན་ལོག་ཟིང་འཁྲུག་བསླངས་ནས་ལིན་གྲོང་ཁྱེར་བདག་ཏུ་བཟུང་
བར་དམིགས་ནས་ཁྲག་དྲི་ཁ་བའི་གྲོས་གཞི་དེ་བཏོན་པ་དང་། གཤམ་གྱི་སྟབས་བདེ་ཞིང་
དོན་འདུས་པའི་ཚིག་འདི་གཉིས་ཀྱིས་གྲོས་གཞིའི་མཇུག་བསྡུས་ཡོད་དེ། “ལིན་གྲོང་ཁྱེར་
གྱིས་རང་དབང་ལ་ངོ་རྒོལ་བྱས། ལིན་གྲོང་ཁྱེར་གཏན་ནས་གནས་ཐབས་མེད།” ཁོས་གྲོང་
ཁྱེར་གྱི་ཁང་པ་ཐམས་ཅད་ཐལ་རྡུལ་དུ་བཅོམ་ནས། ངོ་ལོག་ཟིང་འཁྲུག་གི་གྲོང་ཁྱེར་འདི་
བདེ་ཐང་དུ་བསྒྱུར་བ། གྲོང་ཁྱེར་ནང་གི་རྗེས་དྲན་རང་བཞིན་གྱི་བཟོ་བཀོད་ཀྱང་རྩ་བརླག་
བྱེད་པ། ཐ་ན་གྲོང་ཁྱེར་འདིའི་མིང་ཙམ་ཡང་ལྷག་མེད་དུ་གཏོང་བའི་བླང་བྱ་བཏོན། འདི་
ལྟར་ཧྥ་རན་སེའི་གྲོང་ཁྱེར་ཆེ་ཤོས་གཉིས་པ་དེ་རྨེག་མེད་དུ་གཏོང་བར་རྒྱལ་དམངས་སྤྱི་
བའི་ཚོགས་ཆེན་འཐད་པ་མ་བྱུང་བར་ཐེ་ཚོམ་ངང་ཉིན་བརྒྱད་ཙམ་འགོར་རྗེས། བཀའ་
ཁྲིམས་ལ་མིང་རྟགས་བཀོད་ན་ཡང་། མི་དམངས་འཐུས་མི་ཆའོ་ཀྲི་ཁོའུ་ཏུན་གྱིས་མི་
གསོད་ཁྲག་སྦྱོར་གྱི་བཀའ་རྒྱ་འདིར་ཉ་ཉོབ་སྒྱིད་ལུག་གི་རྣམ་འགྱུར་ཞིག་གིས་ཡ་ལན་
བྱས། ཁོའི་སེམས་སུ་གདེང་ཚོད་ཡོད་དེ། ལའོ་པོ་སི་ཕེར་གྱིས་ཁོའི་རྣམ་འགྱུར་འདི་རྟོགས་
ངེས་པ་ཁོས་ཤེས་ཡོད། ཟིལ་ཤུགས་ཆེ་མདོག་ཅིག་སྟོན་ཕྱིར་ཁོས་མི་རྣམས་ལི་ཀོའུ་ཐང་
ཆེན་དུ་བསྡུས་པར་ཧ་ཅང་རྔམ་བརྗིད་ལྡན། ཁོས་མཚོན་བྱེད་རང་བཞིན་སྒོས་དངུལ་
གྱི་ཐོ་བ་འཕྱར་ཏེ་གཏོར་རྒྱུར་གཏན་ཁེལ་བྱས་ཡོད་པའི་ཁང་བར་བརྡེགས། འོན་ཀྱང་།
མཛེས་ཤིང་བརྗིད་ཆགས་པའི་བཟོ་བཀོད་དེ་དག་བཅོམ་པའི་སྐབས། འཇོར་ནི་ཐེ་ཚོམ་
གྱི་དབང་དུ་སོང་ཞིང་། སྐེ་འབྲེག་འཕྲུལ་ཆས་བཀོལ་བའང་ཤིན་ཏུ་ཉུང་། གཙབ་གྲིས་
སྦུབས་སུ་ལྷུང་བའི་འུར་སྒྲ་ཞིག་གིས་གཏུབ་ཅིང་གཅོད་པ་མཐོང་དཀའ་བ་དང་། བློ་ཡུལ་
ལས་འདས་པའི་ཞི་འཇམ་གྱི་རྣམ་པ་འདིས་མི་རྣམས་ཀྱི་སེམས་རིམ་གྱིས་བདེར་འབབ་
ཏུ་བཅུག ནང་འཁྲུག་དང་ཟླ་བ་འགའ་ཤས་ཀྱི་བསྐོར་བཅོམ་གྱིས་ཟང་ཟིང་དང་འཇིགས་
དངངས་ཀྱིས་ཁེངས་པའི་གྲོང་ཁྱེར་འདིར་ཡང་བསྐྱར་གསོན་ཤུགས་ཨེན་ཙམ་རྒྱས་པ་ན།
སེམས་ཀྱི་གཏིང་རིམ་ནས་རེ་བའི་མྱུ་གུ་ཕྲ་ཞིང་ཕྲ་བ་ཞིག་འབུས་པར་སྤོབས། འོན་ཀྱང་།
སྙིང་རྗེ་ཆེ་ཞིང་བཀའ་རྒྱ་ལག་བསྟར་བྱེད་པར་ཧུར་བརྩོན་མི་བྱེད་པའི་མི་དམངས་འཐུས་
མི་འདི་གློ་བུར་དུ་ཕྱིར་སྐོང་འགུགས་བྱས་ཤིང་། ཁོའི་ཚབ་ཏུ་ལོ་ཁི་དི་པུ་ཝ་དང་ཧྥོའུ་
ཞེགཉིས་ཡོང་བ་རེད། ཁོང་གཉིས་ཀྱི་ལུས་སྟེང་དུ་མི་དམངས་འཐུས་མིའི་ཞགས་རྒྱན
གྱིས་སྤྲས་ཏེ་ཨ་ཧྥུ་ལང་ཞི་གྲོང་ཁྱེར་དུ་ཐོན་པ་སྟེ་རྒྱུ་མཚན་ནི་སྤྱི་མཐུན་རྒྱལ་ཁབ་
ཀྱི་བཀའ་རྒྱའི་ནང་དུ་ད་ནས་བཟུང་ལིན་གྲོང་ཁྱེར་ལ་མིང་འདིས་འབོད་དགོས། དེ་ནས་
ཞག་མ་གཅིག་ཙམ་གྱི་དུས་ཡུན་ནང་། མ་གཞིར་དཔའ་དང་སྤོབས་པ་ཆེན་པོས་མི་སེར་
ལ་འཇིགས་སྐུལ་བྱེད་ཙམ་གྱི་བཀའ་ཁྱབ་དེ་ཡ་ང་ཞིང་གདུག་རྩུབ་ཆེ་བའི་དོན་དངོས་
ཤིག་ཏུ་གྱུར། གསར་དུ་ལས་གནས་ལ་འབྱོར་བའི་མི་དམངས་འཐུས་མི་འདི་གཉིས་ཀྱིས་
སྤྱི་བདེ་ཨུ་ཡོན་ལྷན་ཁང་ལ་ཕུལ་བའི་སྙན་ཞུ་ཐོག་མའི་ནང་འདི་ལྟར་བྲིས་ཡོད་དེ། “ད་
བར་དུ་འདི་རུ་གྲག་འགུལ་སྤུ་ཙམ་ཡང་མི་འདུག” ཅེས་བྲེད་ཤ་ལངས་པའི་སེམས་
ཁམས་དེ་མངོན་གསལ་དོད་པོར་བྲིས་ཏེ། རང་ཉིད་ཀྱི་རྒྱལ་གཅེས་རིང་ལུགས་ཀྱི་ལྷག་
བསམ་བདེན་དཔང་བྱས་པ་མ་ཟད།
རྣམ་འགྱུར་ཅུང་ཞི་འཇམ་ཡིན་པའི་ལས་ཐོག་སྔ་མ་
དེ་ཁྲིམས་ལ་གཏད། ཁོ་ཚོས་དེ་མ་ཐག་སྐྱི་གཡའ་བའི་ལས་འགུལ་སྤེལ་ནས་བཀའ་རྒྱ་
དེ་ལག་བསྟར་བྱས། མི་རྣམས་ཀྱིས་བཤད་པ་ལྟར་ན། “ལིན་གྲོང་ཁྱེར་གྱི་གཤེད་མ” རུ་
འབོད་པའི་ཧྥོའུ་ཞེ་ལ། ཕྱིས་སུ་ཨོ་ཐི་ལང་ཐོའི་སྐུ་དྲག་གི་མཚན་གནས་ཐོབ། ཁྲིམས་
མཐུན་རྩ་དོན་ཐམས་ཅད་ཀྱི་སྲུང་སྐྱོབ་མཁན་འདི་མི་རྣམས་ཀྱིས་འདས་དོན་གླེང་བར་ཧ་
ཅང་མི་དགའ།
ད་ལྟ་ཁང་པ་བཤིག་པ་ནི་སྔོན་ཆད་བཞིན་འཇོར་གྱིས་རྡེག་ཙམ་རྡེག་ཙམ་བྱེད་པ་དེ་
ལྟ་མ་ཡིན་པར། བཀོད་པ་མཛེས་ཤིང་བརྗིད་ཉམས་ལྡན་པའི་ཁང་སྟར་དག་རེ་རེ་བཞིན་
འབར་རྫས་བཞག་ནས་འགས་གཏོར་བྱེད། ད་ནས་བཟུང “གཅིག་ནས་བློ་གཏོད་མེད་ལ།
གཉིས་ནས་དགོས་མཁོ་སྐོང་མི་ཐུབ་པའི” སྐེ་འབྲེག་འཕྲུལ་ཆས་ཀྱང་མི་བཀོལ་བར། མེ་
མདས་སྡེབ་གསོད་བྱས་ནས་ཉེས་ཅན་བརྒྱ་ཕྲག་མང་པོ་དུས་གཅིག་ཏུ་ལྔ་ལམ་དུ་རྫོངས་པ་
ཡིན། ཉིན་ལྟར་ཁྲིམས་འཛིན་སྡེ་ཁག་ལ་བཀའ་བཙན་པོ་འབྱོར་བ་དང་། ཧ་ཅང་གདུག་
རྩུབ་ཆེ། ཉེས་མེད་ཀྱི་མི་མང་པོ་དམར་གསོད་བྱས་པ་ནི་ཟོར་བས་བྲེགས་པའི་གྲོ་སོག་
བཞིན་ས་རུ་འགྱེལ་ནས་འདུག རོ་སྒམ་དུ་བཅུག་རྗེས་ས་དོང་བརྐོས་ནས་ས་འོག་ཏུ་སྦས་
པ་དལ་དྲགས་པས། མི་རོ་དག་དྲག་ཏུ་འབབ་པའི་ལོ་ནཱ་གཙང་པོས་སྔ་མོ་ནས་ཁུར་སོང་
བ་རེད། བཙོན་ཁང་འགའ་ཞིག་བགྲང་ལས་འདས་པའི་དོགས་ཡོད་ཉེས་ཅན་གྱིས་བཀང་
ནས་ནད་ཀྱིས་གདུང་བ་དང་མཚུངས། དེ་བས་སྤྱི་བའི་འཛུགས་སྐྲུན་གྱི་འོག་ཞབས་དང་
སློབ་གྲྭ། ཡེ་ཤུའི་དགེ་སྒྲུབ་ཁང་ཚང་མའི་ནང་ལ་ཉེས་ཅན་བཅུག་པ་ནི་གནས་སྐབས་ཙམ་
ཏེ། རྒྱུ་མཚན་ནི་མི་འགྱང་བར་འཆི་བདག་གི་ཟོར་བ་བསྲིངས་ངེས་པས། མི་གཅིག་འབྲས་
སོག་ཕོན་གཅིག་པ་ཞིག་གི་སྟེང་དུ་ཉལ་ནས་འདུག་པ་ལྟར་འདུག་པ་ལྟར་ཞག་མ་གཅིག་
འགོར་རྒྱུའང་དཀའ་ཙམ་གདའ།
ཁྲག་དྲི་ཁ་བའི་ཟླ་དེའི་གྲང་ངར་ཧ་ཅང་ཆེ་བའི་ཉིན་ཞིག་ལ། ཡང་ཉེས་ཅན་སྐོར་
ཞིག་དེད་ཡོང་སྟེ་གྲོང་ཁྱེར་སྲིད་དོན་ཐིན་གྱི་འོག་ཞབས་སུ་བཅུག དེ་རུ་གནས་སྐབས་སུ་
མཉམ་དུ་སྡོད་དགོས་ལ། ཕན་ཚུན་འབྲེལ་འདྲིས་བྱེད་པའི་དུས་ཚོད་ཤིན་ཏུ་ཐུང་། ཉིན་
གུང་གི་དུས་སུ། ཉེས་ཅན་འདི་དག་རེ་རེ་བཞིན་གྲོང་ཁྱེར་སྲིད་དོན་ཨུ་ཡོན་གྱི་མདུན་
དུ་འཁྲིད་པ་དང་། དྲི་བ་གང་བྱུང་རེ་དྲིས་རྗེས་ཁོ་ཚོའི་ལས་དབང་ཐག་གཅོད་བྱས་འགྲོ།
ད་ལྟ་ཡོད་པའི་ཉེས་ཅན་དྲུག་ཅུ་རེ་བཞིའི་ཁྲོད་དུ་ཕོ་མོ་གཉི་ག་ཡོད་པ་དང་། ཁང་ཚད་
དམའ་ཞིང་གནམ་ངོས་གཞུ་དབྱིབས་ཅན་གྱི་འོག་ཞབས་ནང་གང་འདོད་དུ་ཙོག་ནས་
འདུག དེ་རུ་མུན་ནག་ཅིང་བརླན་གཤེར་ཆེ་ལ། ཆང་ཟེའུ་དང་རུལ་མྱགས་ལས་རུལ་དྲི་
མཆེད་འོང་། ཁང་བ་སྔུན་མའི་རྩིག་ཐབ་ཏུ་མེ་འོད་ལམ་ཙམ་བྱེད་པ་དེས། མུན་ནག་གི་
འོག་ཞབས་འདིར་དྲོད་ཁོལ་བསྣན་བྱུང་ཟེར་བ་ལས། མདངས་དམར་བའི་ཁ་དོག་བྱུགས་
སོང་ཞེས་ན་འོས། ཉེས་ཅན་མང་ཤོས་སོ་སོའི་རྩྭ་སྒྱེའི་སྟེང་གང་ལའང་སྣང་འཇོག་མི་
བྱེད་པར་སྡོད་པ་དང་། འགའ་ཞིག་དེ་རུ་བཞག་ཆོག་པར་ཆོག་མཆན་ཐོབ་པའི་དངོས་པོ་
ཉག་གཅིག་སྟེ། ཤིང་གི་ཅོག་ཙེ་དེའི་མཐའ་རུ་འདུས་ཤིང་ལམ་ལམ་གཡོ་བའི་ཞག་སྒྲོན་
གྱི་འོད་ངོགས་སུ་བྲེལ་འཚུབ་ངང་ཁ་ཆེམས་ཡི་གེ་འབྲི། རྒྱུ་མཚན་ནི་ཁོ་ཚོས་རང་གི་ཚེ་
སྲོག་ཁང་འཁྱག་འདིའི་ནང་གི་འོད་མདངས་ཉམས་པའི་ཞག་སྒྲོན་ལས་ཀྱང་མཇུག་བསྡུ་
སྔ་བ་ཤེས་ཡོད་པས་རེད། ཁོ་ཚོའི་ཁྲོད་དུ་སྐད་ཆ་བཤད་སྐབས་ཤབ་ཤུབ་ཏུ་མི་སྨྲ་བ་གཅིག་
ཀྱང་མི་འདུག་པས། གྲང་ངར་དང་ལྷིང་འཇགས་ཀྱི་སྲང་ལམ་ནས་མཆེད་འོང་བའི་གས་
གཏོར་གྱི་ལྡིར་སྒྲ་དང་། ཁང་པ་བསྒྱེལ་བའི་ཆོམ་སྒྲ་དག་ཉན་པ་ཙམ་གྱིས་རྣ་བར་གསལ་
ཞིང་སེམས་ལ་ལྗིད་ཏིག་གེར་སྣང་སྟེ། དོན་རྐྱེན་འཕེལ་ཚད་མགྱོགས་ཤིང་འགྱུར་ལྡོག་ཆེ་
བས་རྐྱེན་ངན་དང་དུ་ལེན་པར་གྲ་སྒྲིག་བྱས་པའི་ལས་ངན་འདི་ཚོའི་ཞིབ་ཚགས་པའི་
ཚོར་ཤེས་དང་རིགས་ལམ་གསལ་པོ་ཡང་ད་ནི་ཡོངས་སུ་ཉམས་ཚར། ཁོ་ཚོ་མང་ཆེ་ཤོས་
འགུལ་ཙམ་ཡང་མི་བྱེད་ལ། ཚིག་གཅིག་ཀྱང་མི་སྨྲ་བར་མུན་པའི་ཁྲོད་དུ་གྱང་ལ་བསྙེས་
ནས་འདུག་པ་ནི། སོ་སོའི་དུར་ཁུང་གི་ལོགས་སུ་སྒུག་འདུག་པ་དང་འདྲ་སྟེ། རེ་བ་སྤུ་ཙམ་
ཡང་མེད་པར་ཉེ་འཁོར་གྱི་འཇིག་རྟེན་ལ་སྣང་འཇོག་གང་ཡང་མི་བྱེད་པ་དང་། སེམས་པ་
ཆུ་འཁྱག་རྡོ་ལ་བྱས་ཤིང་རེ་བའི་རྦ་རླབས་ནམ་ཡང་འཕྱུར་མི་སྲིད་དོ། །
དགོང་མོའི་ཆུ་ཚོད་བདུན་པར། གློ་བུར་དུ་སྒོ་ཁ་ནས་བརྟན་ཞིང་ལྗིད་པའི་གོམ་སྒྲ་
ཞིག་གྲག་བྱུང་། མེ་མདའི་ཞབས་གཞུག་བརྡབས་པའི་སྒྲ་ཞིག་གྲགས་པ་དང་མཉམ་དུ།
བཙའ་ཡིས་ཟིན་པའི་སྒོ་གླགས་ཕྱེ་ཞིང་། རྣ་ལ་གཟན་པའི་འཛེར་སྒྲ་ཞིག་བསྒྲགས་བྱུང་།
ཚང་མས་ཞེད་སྣང་དང་བཅས་རང་དབང་མེད་པར་མགོ་བོ་ཡར་དགྱེ་སྟེ། ནམ་རྒྱུན་སྙིང་
རྗེ་འོས་པའི་གོམས་གཤིས་འདི་ཞག་གཅིག་ལའང་རོལ་ཏུ་མི་འཇུག་པ་ཨེ་རེད། ཁོ་ཚོའི་
ཆེས་མཐའ་མཇུག་གི་དུས་ལ་སླེབས་ཟིན་པ་རེད་དམ། ཞེས་འདྲི་བ་དང་འདྲ། སྒོ་ནང་
ནས་གྲང་རླུང་ཞིག་གཡུགས་འོང་། ཞག་སྒྲོན་གྱི་མེ་ལྕེ་སྔོ་ལམ་ལམ་གྱེན་དུ་མཆེད་པ་ནི།
ཕལ་ཆེར་ཞག་སྒྲོན་དང་གྱེས་ནས་སྟོང་དབྱིངས་སུ་འཕུར་འདོད་པ་དང་མཚུངས། ཞག་
སྒྲོན་གྱི་མེ་ལྕེ་འདར་ཡོམ་བྱེད་པ་དང་བསྟུན་ནས། མི་རྣམས་ཀྱི་སེམས་ནང་ལ་འཇིགས་
སྣང་སྐྱེས་ཤིང་། མི་འགྱངས་པར་བསླེབ་པའི་དོན་བྱ་དེ་བཟང་པོ་ཞིག་གམ་ཡང་ན་ངན་
པ་གང་ཡིན་ཤེས་ཐབས་བྲལ་མོད། བཙོན་སྲུང་བས་ཉེས་ཅན་ཉི་ཤུ་ཡས་མས་ཤིག་ཁ་སྣོན་
བྱས་པ་ལས་མ་འདས་པས། ཅུང་ཙམ་གྱིས་མི་རྣམས་སྐྲག་སྣང་ལས་ཅུང་བདེར་བབས་པ་
རེད། ཁོས་ཁ་རོག་གེར་དེ་ཚོ་སྐས་རིམ་ལས་མར་ཕུད་ནས་མིས་ཡོངས་སུ་བཀང་བའི་ཁང་
པ་འདིའི་ནང་བཅུག་ཅིང་། ངེས་གཏན་གྱི་འདུག་ས་གང་ཡང་མ་བསྟན། དེ་ནས་ལྗིད་ཆེ་
བའི་ལྕགས་སྒོ་ཡང་བསྐྱར་ཆོམ་སྒྲ་དང་བཅས་གཏན་ནོ། །
བཙོན་མ་ཚོས་གསར་དུ་འབྱོར་བའི་ཉེས་ཅན་ལ་ཅེར་བའི་མིག་མདངས་ཡག་པོ་
མིན། རྒྱུ་མཚན་ནི་མི་རྣམས་ཀྱི་རང་གཤིས་ལ་ཁྱད་ཆོས་ཡ་མཚན་པ་ཞིག་ཁྱེར་ཡོད་
དེ། ཡུལ་དང་གནས་གང་ཞིག་ཡིན་རུང་། བྲེལ་བྲེལ་འཚུབ་འཚུབ་ཀྱིས་ཁོར་ཡུག་དེ་ལ་
ལོབས་པར་བརྩོན། ཐ་ན་དུས་ཚོད་ཧ་ཅང་ཐུང་ན་ཡང་། བཀོད་སྒྲིག་འོས་འཚམ་ཞིག་བྱ་
ཐུབ་པར་རེ་བ་བྱེད་ཅིང་། དེ་ནི་ཁོ་ཚོའི་ཁེ་དབང་ཡིན་པ་འདྲ། དེར་བརྟེན། སྔོན་ཙམ་ལ་
འབྱོར་བའི་བཙོན་མས་རང་དབང་མེད་པར་མཁའ་དབུགས་འགག་ཅིང་། རུལ་དྲི་ཁ་བའི་
ཁང་པ་འདི་དང་། ལྗང་དྲེག་ཆགས་པའི་རྩྭ་གདན། རྩིག་ཐབ་འགྲམ་གྱི་གནས་མལ་བཅས་
ནི་ཁོ་ཚོའི་སྒེར་དབང་རྒྱུ་ནོར་དུ་སེམས་པ་དང་། ཁོ་ཚོའི་བསམ་པར་གསར་དུ་འབྱོར་བའི་
ཉེས་ཅན་གང་ཡིན་ཡང་མ་བོས་པར་རང་འགུལ་གྱིས་ཐོན་པ་ཤ་སྟག་ཅན་ཏེ། ཁོ་ཚོའི་ཁེ་
ཕན་ལ་གནོད་པ་སྐྱེལ་མཁན་ཡིན་སྲིད། སྔོན་ཏག་ཏག་ལ་འཁྲིད་ཡོང་བའི་ཉེས་ཅན་འདི་
ཚོས་ཀྱང་སྔོན་མ་ཚོའི་ལུས་སྟེང་ནས་མཆེད་འོངས་པའི་གྲང་ཤུར་ཤུར་གྱི་སྡང་སེམས་
འདི་གསལ་བོར་རྟོགས་ལོས་ཡོད། འདི་ལྟའི་སྡང་སེམས་ནི་འཆི་བ་མགོ་ཐོག་ལ་བབས་
པའི་སྐབས་འདིར་ཅི་འདྲའི་དོན་སྙིང་མེད་པ་ཞིག་ཨང་། དེ་བས། བཤད་ན་དགོད་བྲོ་བ་
ཞིག་ནི། སྡུག་བསྔལ་གཉའ་བར་ལྷུང་བ་འདྲ་ནའང་། ཁོ་ཚོ་དང་སྔོན་མ་ཚོས་ཕན་ཚུན་
ལ་འཚམས་འདྲི་དང་། ཁ་བརྡ་ལབ་གླེང་གང་ཡང་མི་བྱེད། ཁོ་ཚོས་ཅོག་ཙེ་དེའམ། ཡང་
ན་རྩྭ་གདན་དེའི་གྲུ་ཟུར་ཞིག་གི་བགོ་སྐལ་ཐོབ་པར་རེ་བ་མི་འདོན་པར་གྲུ་ལོགས་ཤིག་ཏུ་
འཚང་ནས་གྲག་འགུལ་ཙམ་ཡང་མི་བྱེད་པར་ཡིད་ཉོབ་ནས་འདུག གལ་ཏེ། འདིའི་སྔོན་
དུ་ཁང་བའི་བར་སྣང་ལ་ཁྱབ་པའི་ལྷང་འཇགས་ཀྱིས་མནན་ནས་བཟོད་དཀའ་བར་བྱས་
ཡོད་ན། ད་ལྟ་དོན་མེད་དུ་བསླངས་པའི་བྲེལ་འཚུབ་ཀྱི་མཁའ་དབུགས་འདིས་མི་ལ་སྔར་
ལས་ལྷག་པའི་ཁུ་སིམ་དང་འཇིགས་སྣང་ཞིག་བསྣན་འོང་།
རྒྱུ་མཚན་དེའི་སྟབས་ཀྱིས། མི་ཞིག་གིས་གློ་བུར་དུ་སྐད་བརྒྱབ་པ་དང་། རྣ་ལམ་དུ་
སྙན་ཞིང་འཇེབས་པ་དང་འཇིག་རྟེན་གཞན་ཞིག་ནས་གྲག་འོང་བ་དང་མཚུངས། སྐད་
དེ་གདངས་མཐོ་ཞིང་གསལ་ལ། ཅུང་འདར་བཞིན་འདུག དེས་ཁང་བའི་ནང་གི་ལྷང་
འཇགས་དཀྲོགས་ཤིང་། འགོག་ཐབས་བྲལ་བའི་ཟིལ་ཤུགས་ཀྱིས་ལུས་སེམས་སྦྲིད་ཅིང་
གཉིད་དུ་ཡུར་བའི་མི་ཡང་སད་པར་བྱས། མོ་ནི་སྔོན་ཏག་ཏག་ཉེས་ཅན་གཞན་པ་སྐོར་
ཞིག་དང་མཉམ་དུ་འབྱོར་བའི་གཞོན་ནུ་མ་ཞིག་རེད། གློ་བུར་དུ་གནམ་ལ་ལྡིང་ཞིང་ཐང་
ལ་འགྱེལ་བའི་ཚུལ་གྱིས་ལག་དཔུང་དག་མདུན་དུ་བརྐྱངས་ཏེ “ལའོ་པའོ་ཐུ། ལའོ་པའོ་
ཐུ” ཞེས་བསྟུད་མར་འབོད་ཀྱིན་གསར་བུ་ཞིག་གི་སྟེང་ལ་མཆོང་། གསར་བུ་དེ་བཙོན་
མ་གཞན་རྣམས་ལས་གོམ་པ་འགས་བར་ཆོད་ཅིང་། ལོགས་ཤིག་ཏུ་སྒེའུ་ཁུང་མདུན་གྱི་
ལྕགས་དྲ་ལ་ཁེན་ནས་འདུག སྐབས་དེར་ཁོ་ཡང་གཞོན་ནུ་མ་དེའི་ཕྱོགས་སུ་རྒྱུགས།
དེར་མཐུད་ནས་ན་གཞོན་འདི་གཉིས་ཕན་ཚུན་དམ་དུ་འཁྱུད་ཅིང་། མཆུ་འདབ་སྦྱོར་
བའི་ཚུལ་ནི་མེ་ལྕེ་གཉིས་གཅིག་ཏུ་འདྲེས་ཤིང་དྲག་ཏུ་འབར་བ་ཇི་བཞིན་ཅི་འདྲའི་རྣམ་
དག་དང་ལྷད་མེད་པ་ཞིག་རེད་ཨང་། འགོག་ཐབས་བྲལ་བའི་དགའ་སྤྲོའི་མིག་ཆུ་སོ་སོའི་
མཁུར་མགོ་ནས་གཅིག་ཏུ་འདྲེས་ཤིང་། ཁོ་ཚོའི་ངུ་སྔངས་ནི་འགད་ལ་ཉེ་བའི་མགྲིན་
པ་ནས་གཅིག་ཏུ་བསྡོངས། ཁོ་ཚོ་ཡུད་ཙམ་ལ་དལ་ཅག་གེར་བསྡད་ཅིང་། ཕན་ཚུན་ལ་
དངོས་སུ་འཁྱུད་པར་ཡིད་མི་ཆེས་ཤིང་། མིག་མདུན་གྱི་དོན་དག་འདི་བསམ་ཡུལ་ལས་
འདས་པས། རང་དབང་མེད་པར་ཧ་ལས་ཤིང་སྐྲག་སྣང་སྐྱེས། ཡིན་ནའང་། ཁོ་ཚོའི་སྤྲོ་
སྣང་ཇེ་དྲག་ཏུ་ཕྱིན་པ་ལོས་ཡིན། ཡང་བསྐྱར་ཕན་ཚུན་ལ་དམ་དུ་འཁྱུད་སོང་། ཁོ་ཚོས་
གམ་ན་མི་གཅིག་ཀྱང་མེད་པ་ནང་བཞིན། བསམ་རྒྱུ་གང་ཡང་མེད་པར་སྐྱོ་བའི་ངུ་འབོད་
བྱེད་ཅིང་སྡུག་པའི་མིག་ཆུ་འདོན། ཞི་འཇམ་གྱི་དུང་སེམས་གཏིང་རིང་ཞིག་ལ་བྱིང་ནས་
ཉེ་འཁོར་གྱི་བཙོན་གྲོགས་རྣམས་ལ་དོ་སྣང་གང་ཡང་མི་བྱེད། བཙོན་གྲོགས་རྣམས་མཚར་
སྣང་དང་བཅས་ཧ་ལས་པར་གྱུར་པས། སྤོབས་པ་ཆེར་བསྐྱེད་ཀྱིས་དལ་བུར་ན་གཞོན་འདི་
གཉིས་ཀྱི་གམ་ལ་བཅར།
མ་གཞིར་གཞོན་ནུ་མ་འདི་དང་གྲོང་ཁྱེར་སྲིད་གཞུང་གི་མཐོ་རིམ་དཔོན་པོ་ཞིག་གི་
བུ་ལའོ་པའོ་ཐུ་ཏི་གཉིས་ནི་ཆུང་འདྲིས་བྱམས་པ་ཡིན་པ་དང་། ཟླ་འགའི་སྔོན་ལ་
གཉེན་རྟགས་བརྒྱབ། ཆོས་ཁང་དུ་ཁོ་གཉིས་མི་འགྱང་བར་གཉེན་བསྒྲིག་པའི་བརྡ་ཁྱབ་
སྦྱར་ཟིན་མོད། གཉེན་སྟོན་གྱི་ཉིན་མོ་དེ་ཏན་ཏན་ཁྲག་དམར་བཞུར་བའི་ཉིན་དེར་གཏན་
ཁེལ་བྱས་ཡོད། ཉིན་དེར། སྤྱི་བདེ་ཨུ་ཡོན་ལྷན་ཚོགས་ཀྱི་དམག་དཔུང་གིས་ལིན་གྲོང་
ཁྱེར་ལ་དཔུང་འཇུག་བྱས། མག་གསར་གྱིས་ཕེ་ཞི་དམག་དཔོན་གྱི་རུ་དཔུང་དང་མཉམ་
དུ་སྤྱི་མཐུན་རྒྱལ་ཁབ་ལ་དམག་འཐབ་བྱས། སྐབས་འདིར་རྒྱལ་སྲུང་ཏང་གི་དམག་དཔོན་
འདི་དང་དཔུང་བ་མཉམ་གཤིབ་ཀྱིས་ཐར་དཀའ་བའི་སྐོར་བཅོམ་ལ་ཞུགས་པའི་འགན་
འཁྲི་ཡོད་པ་སྨོས་ཅི་དགོས། བསྟུད་མར་གཟའ་འཁོར་འགའ་ཤས་ལ་མག་གསར་གྱི་གནས་
ཚུལ་ཅི་ཡང་མ་གོ་བས། བུ་མོས་སྤོབས་པ་བསྐྱེད་དེ། མག་གསར་གྱིས་མཐའ་མཚམས་
བརྒལ་ནས་བདེ་ལེགས་ངང་སུའེ་ཙེར་ལ་འབྱོར་བའི་རེ་བ་བྱས། གློ་བུར་དུ་གྲོང་ཁྱེར་ནང་
གི་ཡི་གེ་བ་ཞིག་གིས་མོར། གསང་ཉུལ་བས་རྩད་ཆོད་པ་ལྟར་ན་མག་གསར་ཞིང་པའི་
གཞིས་ཀ་ནང་བསྐོང་འདུག་པ་དང་། ཁ་སང་འཛིན་བཟུང་ཐེབས་ཏེ་གསར་བརྗེའི་ཁྲིམས་
ཁང་ལ་བསྐྱལ་སོང་ཟེར། བུ་མོ་སྤོབས་པ་ཅན་དེས་མ་འོངས་པའི་ཁྱོ་ག་འཛིན་བཟུང་
ཐེབས་པ་དང་། སྲོག་ཁྲིམས་གཅོད་པར་ཐེ་ཚོམ་མེད་པའི་གནས་ཚུལ་དེ་ཤེས་རྗེས། དེ་མ་
ཐག་དཔག་དཀའ་ཞིང་རྟོགས་ཐབས་བྲལ་བའི་སྤོབས་པ་ཞིག་གིས་འགྲུབ་ཐབས་མེད་པའི་
དོན་དག་ཅིག་བསྒྲུབས་སོང་། ཧ་ཅང་ཉེན་ཁ་ཆེ་བའི་སྐད་ཅིག་མའི་དུས་དེ་ལ་བུད་མེད་
ཁོ་ནར་ད་གཟོད་འདི་ལྟ་བུའི་བློ་སྤོབས་མངའ་བ་སྟེ། མོ་རང་ཐད་ཀར་གཏན་ནས་འབྲེལ་
གཏུག་བྱས་མི་ཆོག་པའི་མི་དམངས་འཐུས་མིའི་ཉེ་སར་བཏུད་ནས། མོའི་མ་འོངས་པའི་
ཁྱོ་ག་གུ་ཡངས་གཏོང་བའི་རེ་བ་ཞུས། ཐོག་མར་ཡན་ལག་ལྔ་བོ་ས་ལ་སྦྱར་ཏེ་ཁི་ལོ་དི་པུ་
ཝའི་ཞབས་ལ་གཏུག་མོད། མི་དམངས་འཐུས་མི་འདིས་རྣམ་འགྱུར་རྩུབ་མོའི་སྒོ་ནས་ངོ་
ལོག་པར་གཏན་ནས་གུ་ཡངས་མི་གཏོང་ཞེས་ཚིག་གཅིག་གིས་ཕྱིར་བཟློག དེར་མཐུད་
ནས་མོ་ཧྥོའུ་ཞེ་འཚོལ་བར་རྒྱུགས། མི་འདི་ནི་ཁི་ལོ་དི་པུ་ཝ་ལས་ཀྱང་གདུག་རྩུབ་ཆེ་
ཞིང་། ཁོའི་བྱེད་ཐབས་དེ་བས་ཀྱང་གཡོ་སྒྱུས་ཁེངས་འདུག་སྟེ། ཁོས་རེ་ཐག་ཆད་པའི་བུ་
མོ་འདིའི་ངང་ཚུལ་མཐོང་མ་ཐག ཁོ་ལའང་སེམས་འགུལ་ཐེབས་མོད། རང་སེམས་ཇེ་
སྙིར་མི་འགྲོ་བའི་ཆེད་དུ། ཁོས་རྫུན་གཏམ་ཤར་མར་བཤད་བྱུང་། ཁོས་དོན་དག་འདིར་
ཐེ་གཏོགས་བྱས་ནས་བུ་མོའི་མ་འོངས་པའི་ཁྱོ་གར་འགེབ་སྲུང་བྱེད་འདོད་ཆེ་མོད། ཁོས་
མཐོང་ཟིན་པ་ལྟར་ན་བཤད་མཚམས་འདིར་སླེབས་རྗེས། གཡོ་སྒྱུ་ཆེ་ཞིང་། གཞན་
མགོ་སྐོར་བར་མཁས་པའི་ལྟས་ངན་འདིས་ཉབ་ཉོབ་ངང་ལག་པ་ཡུ་བ་རིང་བོར་འཇུས་
པའི་ཤེལ་མིག་བརྟོལ་ནས་འབྲེལ་བ་གང་ཡང་མེད་པའི་ཤོག་བུར་ལྟ་ཙམ་བྱས་རྗེས།
ལའོ་པའོ་ཐུ་ཏི་དེ་རིང་སྔ་དྲོ་པའོ་ལའོ་ཐུའི་ཞིང་ས་ནས་མེས་མདས་སྲོག་ཆད་བཏང་
སོང་ཟེར། གཡོ་ཐབས་མང་བའི་ལྟས་ངན་འདིས་བུ་མོར་མགོ་སྐོར་བཏང་བས། དེ་མུར་
རང་གི་མ་འོངས་པའི་ཁྱོ་ག་ཤི་སོང་བར་རློམ་མོད། འོན་ཀྱང་། མོས་སྤྱིར་བཏང་གི་བུད་
མེད་ནང་བཞིན། སྡུག་བསྔལ་གྱི་ནང་ལ་ལྷུང་ནས་ཕྱིར་རྒོལ་ཅི་ཡང་མི་བྱེད་པ་དེ་འདྲ་མ་
བྱས། ད་ལྟ་མོར་མཚོན་ན་ཤི་གསོན་ལ་ཁྱད་པར་གང་ཡང་མེད་ཅིང་ཚེ་སྲོག་ལའང་སྙིང་
བོ་ཅི་ཡང་མེད། མོས་སྐྲ་ལོའི་སྟེང་གི་གསར་བརྗེའི་རྟགས་མ་བླངས་ནས་མར་ལ་གཡུགས་
ཤིང་། རྐང་པ་གཉིས་ཀྱིས་རྡོག་བརྫིས་བྱེད་ཞོར་སྐད་ཆེན་པོས་འུར་བརྒྱབ་པ། ཁང་པའི་སྒོ་
ཁ་བརྒྱུད་ནས་གང་ནས་ཉན་ཡང་གོ་ཐུབ། མོས་ཧྥོའུ་ཞེ་དང་བྲེལ་བྲེལ་འཚུབ་འཚུབ་ངང་
དེའི་རྗེས་ལ་སྙེག་འོངས་པའི་དམག་མི་ཡོངས་རྫོགས་ཁྲག་ལ་རྔམ་པའི་གདོན་འདྲེ་དང་།
གཤེད་མ། སྙིང་ཆུང་སྡར་མ་རེད་ཅེས་སྡིགས་དམོད་བྱས། དམག་མི་ཚོས་མོ་བཀྱིགས་ནས་
ཁང་པའི་ཕྱིར་འདྲུད་པའི་སྐབས་སུ། ཧྥོའུ་ཞེ་ཡིས་ངོ་ན་སྲེ་ཐིག་ཡོད་པའི་དྲུང་ཡིག་ལ་མོ་
འཛིན་བཟུང་བྱེད་དགོས་པའི་བཀའ་བསྒོ་བ་ཁོ་མོས་ཐོས་སོང་།
འདི་དག་ཚང་མ་གཤིས་རྒྱུད་ངར་བོ་ཅན་གྱི་བུ་མོ་འདིས་དགའ་དགའ་སྤྲོ་སྤྲོའི་
ངང་མཐའ་འཁོར་གྱི་མི་རྣམས་ལ་བཤད་དོན་ཁོ་མོའི་སྣང་ཚོར་དུ་གལ་མི་ཆེ་ཞིང་།
བརྩི་མཐོང་གང་ཡང་བྱེད་ཀྱིན་མེད། དེ་ལས་ལྡོག་སྟེ། མི་འགྱང་བར་སྲོག་ཁྲིམས་གཅོད་
པའི་རང་གི་མ་འོངས་པའི་ཁྱོ་གའི་རྗེས་སྙེག་ཐུབ་པར་བསམས་པས་མགུ་གང་ཞིང་ཡིད་
མྱོས་པར་གྱུར། ཡོད་ཚད་སྐད་ཅིག་ཉིད་ལ་ཡལ་ཏེ། འདི་འདྲ་བའི་ཚོར་བ་ལུས་ཡོངས་
སུ་ཁྱབ་པ་དང་། གཞན་པར་ཤེས་སུ་མི་འཇུག་པར་ཡིད་སེམས་དགའ་སྤྲོས་ཁེངས། འདྲི་
གཅོད་སྐབས་སུ་མོས་ཅི་ལའང་ལན་མ་བཏབ། ཐ་ན་ལྟ་སྲུང་བས་མོ་དང་རྗེས་ནས་ཡོང་
བའི་ཉེས་ཅན་དེ་དག་མཉམ་གཅིག་ཏུ་བཙོན་ཁང་ནང་ལ་འཇུག་དུས་སུའང་། མོས་མིག་
ཟུར་ཙམ་ཡང་མ་བལྟས། རྒྱུ་མཚན་ནི་སེམས་སྟེང་གི་མི་འཇིག་རྟེན་འདི་དང་བྲལ་ཚར་
ཞིང་། རང་ཉིད་བདེ་སྐྱིད་ལྡན་པའི་ངང་འཆི་བའི་ལམ་དུ་ཁོ་དང་ཉེ་བར་བཅར་བཞིན་
པའི་སྒང་ཡིན་ན། འཇིག་རྟེན་འདིར་ད་དུང་དེ་ལས་ལྷག་པའི་ཞེ་ཐོགས་ས་ཞིག་ཡོད་སྲིད་
དམ། དེ་བས་མོས་ཅི་ལའང་ཁ་ཡ་མི་བྱེད་པར་གྲུ་སྦུག་ཅིག་ཏུ་ཙོག་བསྡད། ཕྱིས་སུ། མོའི་
མིག་འོད་ཁང་པའི་ནང་གི་མུན་ནག་ལ་ལོབས་མ་ཐག ཚུགས་ཀ་ཉམས་འགྱུར་གཞན་
དང་མི་འདྲ་བའི་གསར་བུ་ཞིག་མཐོང་བྱུང་། གསར་བུ་འདི་སྒེའུ་ཁུང་ཁར་ཁེན་ཏེ་འདང་
རིང་པོ་ཞིག་རྒྱག་པ་དང་། མོའི་མ་འོངས་པའི་སྐྱེས་པས་ཧུར་རེར་ལྟ་བའི་བཟོ་ལྟ་དང་ཨ་
ན་མ་ན་རེད། མོས་རང་སེམས་སུ་འཁྲུལ་སྣང་གི་རེ་བ་སྟོང་བ་ཞིག་མི་སྐྱེས་པར་འབད་པ་
བྱས་ནའང་། ཤེས་མ་གསལ་གྱིས་ཡར་ལངས་བྱུང་། ཏག་ཏག་སྐབས་འདིར། གསར་བུ་དེ་
ཞག་སྒྲོན་གྱི་འོད་ངོགས་སུ་ཕྱིན་པ་ན་མོ་ཧ་ལས་པར་གྱུར། སྐྱི་གཡའ་བའི་སྐད་ཅིག་མ་
འདིའི་ནང་དུ། མོ་འཆི་མ་དགོས་པར། སྔ་མོ་ནས་བར་དོའི་འཕྲང་ལ་བསྐྱལ་བའི་མ་འོངས་
པའི་ཁྱོ་ག་མོའི་མདུན་དུ་གསོན་ཉམས་ལྡན་པར་འགྲེང་སྐབས། མོའི་ཡ་ཆུང་ནང་གི་སྙིང་
གསོན་པོ་དེ་ཁ་ནང་ལ་ཡོང་གྲབས་བྱེད། ཕྱིས་སུ་མོས་ཁ་བརྡ་བྱེད་དུས་ད་དུང་སེམས་
འགུལ་ཐེབས་ཀྱིན་འདུག
གཞོན་ནུ་མས་མགྱོགས་མྱུར་གྱིས་གོང་གི་སྐད་ཆ་དེ་དག་ཤར་རེར་བཤད་པ་དང་།
དེའི་མཚུངས་སུ། མོས་སེམས་གཏིང་གི་མིའི་ལག་པ་དམ་པོར་བསྡམས་ཏེ། ཅུང་ཙམ་ཡང་
མི་ལྷོད། མོ་ཡང་དང་བསྐྱར་དུ་ཤུགས་ཀྱིས་མག་པར་འཐམས་ཤིང་འཁྱུད། སེམས་ནང་
གི་མི་དེ་རང་གི་འཁྲིས་སུ་ཡོད་ནའང་། ནམ་ཞིག་མེད་འགྲོ་བ་ལྟར་སེམས་བདེ་ལ་འབབ་
མི་ཐུབ་པར་བྱེད། ན་གཞོན་འདི་གཉིས་ཀྱི་སྙིང་ཁུང་ནས་འཕྱུར་ཞིང་འོ་མ་ལྟར་འཇམ་
པའི་བརྩེ་དུང་གི་བདེན་པ་དང་། མི་སེམས་སྒུལ་བར་བྱེད་པའི་ངང་ཚུལ་འདིས། བཙོན་
གྲོགས་དག་གི་སེམས་པའི་གཏིང་རིམ་ལ་གཡོ་སྐྱོམ་དྲག་པོ་ཐེབས། མི་དེ་ཚོ་ད་ཅི་ད་དུང་
ཤེས་མེད་ཚོར་མེད་དང་། རེ་ཆད་ཡི་མུག འགན་མེད་དམིགས་མེད། གང་ལ་ཡང་དྲན་པ་
མི་འཁོར་བའི་རྒྱ་ལས་ད་ནི་ཡོངས་སུ་ཐར་ནས། སྤྲོ་སེམས་འཁོལ་ཞིང་སེམས་ལ་གསོན་
ཉམས་རྒྱས་ཏེ། ངོ་མཚར་སྟོང་གིས་འགྲིག་པའི་ན་གཞོན་གཉིས་ཀྱི་མཐའ་རུ་འཚང་ཁ་
བརྒྱག་ཅིང་། ཁོ་གཉིས་ཀྱི་མགོ་ཐོག་ལ་བསམ་ཡུལ་ལས་འགོང་བའི་དཀའ་སྡུག་ལྷུང་བ་
དེས། མི་རེ་རེས་རང་ཉིད་ཀྱི་ལས་དབང་བརྗེད་པར་བྱས། ཁོ་ཚོ་རེ་རེའི་སེམས་ནང་འདུན་
པ་དྲག་པོ་ཞིག་ཡོད་དེ། ཁོ་གཉིས་ལ་ཁ་བརྡ་བྱེད་པ་དང་། སེམས་ཁུར་བྱེད་པ། བསྟོད
བསྔགས་བརྗོད་པ། ཡང་ན་གདུང་སེམས་སྐྱེས་པའི་ཚུལ་སྟོན་འདོད་ན་ཡང་། སེམས་
ཤུགས་མཁའ་ལ་འཕྱུར་གྱིན་པའི་བུ་མོ་འདི་མྱོས་ནས་སྨྱོ་བ་ལྟར་གྱི་སྤོབས་ཉམས་ཀྱིས་
གཞན་པའི་སེམས་ཁུར་དང་ཕངས་པ་དང་ལེན་མི་བྱེད་པར། མོས། མིན། ང་རང་སྐྱིད་པོ་
རེད། ཧ་ཅང་སྐྱིད་པོ་རེད་ཅེས་ཟེར། རྒྱུ་མཚན་ནི་མོས་ད་ལྟ་རྟོགས་ཡོད་དེ། མི་འགྱངས་
པར་སེམས་ནང་གི་མི་དང་དུས་གཅིག་ཏུ་འཆི་དགོས་པ་དང་། སུས་ཀྱང་ཕ་རོལ་པའི་དོན་
དུ་སྐྱོ་ཡུས་ཀྱི་མིག་ཆུ་བཞུར་མི་དགོས་པ་རེད། ཡག་ཐོག་ཡག་བརྩེགས་ཨེན་ཙམ་མ་ཡོང་
བ་ནི། མོས་རང་གི་ཕ་མིང་གི་རུས་མི་བཀོལ་ཐབས་མེད་དང་། མོ་ད་དུང་མོའི་སེམས་ནང་
གི་མིར་གཉེན་བསྒྲིགས་ཟིན་པའི་ཆུང་མ་ལྟར་རང་གི་ཁྱོ་ག་དང་མཉམ་གཅིག་ཏུ་གནམ་
བདག་ལ་མཇལ་མི་ཐུབ་པ་དེ་རེད།
མོས་བཤད་པའི་སྐད་ཆར་སྣང་དག་མེད་ལ། དམིགས་གཏད་ཀྱང་མེད་པས། བཤད་
ཚར་རྗེས་བརྗེད་འགྲོ་བ་རེད། མོས་སྤྲོ་སེམས་ཆེན་པོས་ཁོའི་མགྲིན་པར་ཡང་ཡང་འཁྱུད་
པས། ལའོ་པའོ་ཐུའི་འཐབ་གྲོགས་ཅིག་ལ་མོའི་འདོད་རེ་འདིས་སེམས་འགུལ་ཤུགས་
དྲག་ཐེབས་པ་མཉམ་མ་བཞག་པ་རེད། དུས་དེར་རྐང་འཇབ་ལག་འཇབ་ཀྱིས་ཟུར་ཞིག་
ཏུ་སོང་ཞིང་། ལོ་ཅུང་བགྲེས་པའི་སྐྱེས་པ་ཞིག་གི་རྣ་རྩར་སྐད་དམའ་མོས་ཤབ་ཤུབ་བྱེད།
ཁོས་གསང་སྟབས་ཀྱིས་བཤད་པའི་སྐད་ཆས་མི་དེ་ཧ་ལས་པ་ལྟར་བྱེད། རྒྱུ་མཚན་ནི་མི་
དེ་འཕྲལ་དུ་འཕག་འཚག་བརྒྱབ་སྟེ་ཡར་ལངས་གྲབས་བྱེད་ཅིང་། དཀའ་སྡུག་གི་གོམ་ཁ་
འདོད་ལྡན་ཟུང་དེའི་ཕྱོགས་སུ་བསྣུར། ཁོ་གཉིས་ལ་ཁོ་རང་ནི་ཐའུར་ནུང་གི་དམ་བཅའ་
ཁས་མི་ལེན་པའི་ཆོས་དཔོན་ཏེ། ཁོའི་ལུས་སྟེང་གི་ཞིང་པའི་གཟབ་མཆོར་གྱིས་དོན་དུ་
ཁོའི་ཐོབ་ཐང་ཤེས་ཐབས་བྲལ་རྒྱུ་མཚན་ནི་མི་ལ་ལས་ལྐོག་ཏུ་ཡར་ཞུ་བྱས་པས་ད་
གཟོད་འཛིན་བཟུང་ཐེབས་ནས་འདིར་ཡོང་བ་རེད། ད་ལྟ་ཁོ་ལ་ཆོས་དཔོན་གྱི་ལྭ་བ་མེད་
མོད་ཀྱང་། ཁོའི་སེམས་སུ་སྔར་ལྟར་ཁོའི་ཕྲག་ལ་ཁྱེར་བའི་ལས་འགན་དང་ཆོས་དཔོན་
གྱི་དབང་ཆ་གསལ་བོར་རྟོགས་ཡོད། ན་གཞོན་གཉིས་ཀྱི་གཉེན་རྟགས་བརྒྱབ་པའི་སྤྱི་
བསྒྲགས་སྔ་མོ་ནས་བསྒྲགས་ཚར་བ་དང་། དེར་མ་ཟད་ད་དུང་ཁྲིམས་གཅོད་བྱས་ཡོད་
པས། གཉེན་སྟོན་ལ་དལ་འགྱངས་བྱེད་ག་ལ་རུང་། དེར་བརྟེན་ཁོང་གིས་ཉེན་ཁར་མི་
འཛེམ་པར། འཕྲལ་དུ་ཁོ་གཉིས་ཀྱི་ལུགས་དང་ཡོངས་སུ་མཐུན་པའི་འདོད་པ་བསྐང་
རྒྱུ་བྱས། གནས་འདི་ནས། ཁོ་ཚོའི་བཙོན་གྲོགས་དང་གནས་ངེས་མེད་དུ་རྒྱུ་བའི་གནམ་
བདག་དཔང་བོ་མཛད་དེ། ཁོ་གཉིས་བཟའ་ཟླར་བསྒྲིགས་པ་རེད།
གཞོན་ནུ་མའི་རྨི་ལམ་དུའང་ག་ལ་ཤར་ཐུབ། མོའི་རེ་འདུན་ཡང་ཐེངས་གཅིག་
ལ་མངོན་དུ་གྱུར་པ་རེད། མོས་མཚར་སྣང་གིས་བཏེགས་པའི་མིག་ཟུང་ཁྱོ་གའི་གདོང་
ལ་ཅེར་ཞིང་། དོགས་སྣང་གི་མིག་ཉམས་ཤིག་ཁྱེར་འདུག ཁྱོ་གས་ཀྱང་སྤྲོ་སེམས་ཀྱིས་
ཁེངས་པའི་མིག་འོད་ཅིག་ལན་དུ་ལྡོན། དེ་ནས་ན་ཆུང་མས་སྲ་མཁྲེགས་ཀྱི་རྡོ་གཅལ་
སྟེང་པུས་མོ་ཟུང་བཙུགས་ཏེ། ཆོས་དཔོན་གྱི་ལག་པར་འོ་བྱས་ཤིང་། ཁོང་ལ་ཐབས་ཆག་
གི་ཁང་རལ་འདིའི་ནང་ཁོ་གཉིས་ལ་གཉེན་སྟོན་བཤམས་པའི་རེ་བ་བཏོན། རྒྱུ་མཚན་
ནི་མོའི་སྣང་ཚོར་དུ་རང་ཉིད་ཀྱི་བསམ་བློ་རྣམ་པར་དག་ཅིང་། ད་ནི་བླ་ན་མེད་པའི་བརྩེ་
དུང་གི་རྦ་རླབས་གྱེན་དུ་འཕྱུར་གྱིན་འདུག་པ་ཚོར། ཉེ་ལོགས་ཀྱི་མི་རྣམས་ཀྱིས་མུན་
ནག་པའི་ཁང་འཁྱག་འདི་འཕྲལ་མར་ཆོས་ཁང་དུ་འགྱུར་འགྲོ་བ་ཐོས་ནས། སེམས་གཏིང་
ནས་ཧ་ལས་ཤིང་ཧང་སང་བར་གྱུར་པ་དང་། རང་དབང་མེད་པར་བག་མ་གསར་བ་འདིའི་
དགའ་སྣང་གི་དབང་དུ་སོང་ཞིང་། ཟང་ཟིང་ལང་ལོང་གིས་རང་རང་ས་ནས་ཡར་འཇོག་
མར་འཇོག་བྱེད། ཅི་ནུས་ཀྱིས་རང་གི་སེམས་གཏིང་གི་སྤྲོ་དགའ་ཕྱིར་མི་མངོན་པ་བྱེད།
ཀྱིས་བཟོས་པའི་རྒྱ་གྲམ་སྟེང་ཡེ་ཤུའི་བརྙན་གཟུགས་ཤིག་བརྡེབས་ཡོད་པའི་འགྲམ་དུ་པྲ་
ཚིལ་སྒྲོན་མེ་དྲང་ཤར་རེ་བསྟར་བ་དང་། དེ་ལྟར་གང་འགྲིག་འགྲིག་གིས་ཅོག་ཙེ་དེ་མཆོད་
སྟེགས་ཀྱི་ཚབ་ཏུ་བཀོད་སྒྲིག་བྱས། སྐྱེས་མ་ཚོས་གདུང་སེམས་ཀྱིས་ཕྱུག་པའི་མི་རྣམས་
ཀྱིས་མོ་དག་བཙོན་ལ་འཇུག་སྐབས་ཕུལ་བའི་མེ་ཏོག་དེ་དག་གིས་མྱུར་དུ་ཕྲེང་བའི་
གཙུག་རྒྱན་ཕྲ་མོ་ཞིག་བསླེས་ཤིང་། བུ་མོའི་སྤྱི་གཙུག་ཏུ་བསྒྲོན། དུས་དེར་ཆོས་དཔོན་
དང་མོའི་མག་གསར་གཉིས་མཉམ་དུ་ཉེ་འགྲམ་གྱི་ཁང་བའི་ནང་སོང་ནས། ཐོག་མར་
མག་གསར་གྱིས་འགྱོད་བཤགས་བྱེད་པར་ཉན་པ་དང་། དེ་ནས་བག་གསར་གྱིས་འགྱོད་
བཤགས་ལ་ཉན་རྗེས། མག་པ་དང་བག་མ་གཉིས་གནས་སྐབས་ཙམ་གྱི་མཆོད་སྟེགས་
གམ་དུ་ཕྱིན་པ་ན། ཁང་པའི་ནང་འཇམ་ཅག་གེར་སོང་། དུས་ཚོད་སྐར་ཆ་འགའ་ཤས་
ནང་། ཁང་པའི་ནང་ལྷིང་འཇགས་ཡ་མཚན་ཞིག་བྱུང་བས། བཙོན་སྲུང་དམག་མིས་ཁང་
པ་ནང་དུ་དོན་དག་ཅི་ཞིག་བྱུར་བར་དོགས་པ་སྐྱེས་ཤིང་། ཐོལ་གྱིས་བཙོན་ཁང་གི་སྒོ་ཕྱེ་
སྟེ་ནང་ལ་ཡོང་བ་རེད། ཁོས་ཁང་བའི་ནང་དུ་ཡ་མཚན་པའི་དོན་བྱ་ཞིག་གྲ་སྒྲིག་བྱེད་
བཞིན་ཡོད་པ་མཐོང་བས། སྨུག་ནག་ཅན་གྱི་ཞིང་བའི་ངོ་གདོང་ལས་རང་དབང་མེད་པར་
གཟབ་ནན་གྱི་ཉམས་ཤིག་མངོན་ཞིང་། མིར་གུས་ཤིང་སྐྲག་པའི་སྣང་བ་ཞིག་སྟེར། ཁོ་སྒོ་
ཁར་ལངས་བསྡད་དེ་ཁོ་ཚོར་བར་ཆད་མི་གཏོང་། འདི་ལྟར་རྒྱུན་ལྡན་མིན་པའི་གཉེན་
སྟོན་སྟེང་། ཁོ་རང་ཉིད་ཀྱང་ཁ་མི་གྲག་པའི་དཔང་བོ་ཞིག་ཏུ་གྱུར་པ་རེད།
ཆོས་དཔོན་ཅོག་ཙེའི་མདུན་དུ་སོང་ནས། ཉིང་བསྡུས་ཀྱི་སྐད་ཆས་ཁྱབ་བསྒྲགས་
བྱས་དོན། གལ་སྲིད་མི་རྣམས་ཀྱིས་ཁེངས་སྐྱུང་དང་གུས་ཞབས་ངང་གནམ་བདག་གི་
མདུན་དུ་ཕན་ཚུན་བཟའ་ཚང་བསྒྲིག་རྒྱུ་ཡིན་ན། གང་ས་གང་ནས་ཆོས་ཁང་ཡོད་ལ།
མཆོད་སྟེགས་ཀྱང་ཡོད་པ་ཡིན་ཟེར། དེ་ལྟར་བསྒྲགས་རྗེས་པུས་མོ་ཟུང་སར་བཙུགས་པ་
དང་། དེར་ཡོད་པའི་མི་ཚང་མ་དེར་བསྟུན་ནས་པུས་མོ་སར་བཙུགས་པ་རེད། ཁང་བའི་
ནང་དེ་ལྟར་ལྷིང་འཇགས་ཡིན་ལ། ཐ་ན་ཞག་སྒྲོན་གྱི་འོད་ཀྱང་གཡོ་བ་མེད་པར་འབར།
ཅུང་ཙམ་ན་ཆོས་དཔོན་གྱིས་ཁུ་སིམ་ཁྲོད་འདྲི་རྒྱུར། ཁོ་གཉིས་ནི་སྐྱིད་མཉམ་རོལ་དང་
སྡུག་མཉམ་ཁུར་གྱིས་དུས་གཏན་དུ་བཟའ་ཚང་བྱེད་འདོད་པ་ཡིན་ནམ། ཞེས་པར། བུ་
མོས་བརྟན་ཞིང་འགྱུར་བ་མེད་པའི་གདངས་ཀྱིས “གསོན་ན་མཉམ་གསོན་དང་འཆི་ན་
མཉམ་འཆི་བྱེད་འདོད” ཅེས་ལན་བཏབ་པར། ད་ཅི་ད་དུང “འཆི་བ” ཞེས་པའི་ཡིག་
འབྲུ་གླེང་ན་མི་རྣམས་སྙིང་ཁོང་ནས་སྐྲག་འདར་བྱེད་མོད། ད་ནི་འཇམ་ཞིང་ཁུ་སིམ་
པའི་ཁང་པ་འདིའི་བར་སྣང་ལ་སྒྲ་གདངས་གསལ་ཤ་དོད་པར་ཁྱབ་ནའང་། འཇིགས་
སྣང་སྤུ་ཙམ་ཡང་སྐྱེས་གི་མེད། དེ་ནས་ཆོས་དཔོན་གྱིས་ཁོ་གཉི་གའི་ལག་པ་ལག་པར་
བཞག་ནས། “ངས་འཕགས་མ་དང་འཕགས་པའི་ཆོས་ཚོགས་ཀྱི་བཀའ་གསུང་དང་།
ལྷ་དང་ལྷ་ཕྲུག ལྷའི་ཐུགས་དགོངས་ལྟར་ཁྱོད་གཉིས་ཀ་བཟའ་ཚང་ཡིན” ཞེས་ཁྱབ་
བསྒྲགས་མཛད་དོ། །
གཉེན་སྟོན་གྱི་ཆོ་ག་ཡོངས་སུ་མཇུག་རྫོགས་སོང་། མག་གསར་དང་བག་གསར་
གཉིས་ཀྱིས་ཆོས་དཔོན་གྱི་ལག་པར་འོ་བྱས་ཤིང་། བཙོན་གྲོགས་རྣམས་འཚང་ཁ་ཤིག་
ཤིག་གིས་རུབ་ཡོང་སྟེ། མི་རེ་རེས་ཆེས་སྙིང་ཉེ་བའི་ཚིག་གཅིག་གིས་ཁོ་གཉིས་ལ་ཆེས་
ཡིད་དུ་འོང་བའི་སེམས་འདུན་མཚོན་པར་བྱས་ལ། དུས་དེར་མི་སུ་ཡིན་ཡང་འཆི་བ་མི་
དྲན་པ་དང་། འཆི་བ་ཡིད་ལ་ཤར་པའི་མི་ལའང་། འཇིགས་སྐྲག་མེད་པའི་ཚོར་སྣང་སྐྱེས།
དུས་མཚུངས་སུ། ད་ཅི་བག་རོགས་བྱེད་པའི་གྲོགས་པོ་དེ་དང་ཡང་བཙོན་གྲོགས་
འགས་ཕན་ཚུན་གྱི་རྣ་རྩར་སྐད་དམའ་མོས་ཤབ་ཤུབ་བྱས་པ་དང་། དེ་མུར་ཁོ་ཚོ་ཡང་
འཚུབ་ཆ་ཡ་མཚན་པ་ཞིག་ལངས་ནས། སྐྱེས་པ་རྣམས་ཀྱིས་ཉེ་ལོགས་ཀྱི་ཁང་བ་ཆུང་
ངུའི་ནང་ནས་རྩྭ་ཤོག་རེ་རེ་ཕྱིར་ཁྱེར་ཡོང་བ་དང་། གསར་དུ་བསྒྲིགས་པའི་ཁྱོ་ཤུག་ཟུང་
ད་དུང་གཉེན་སྟོན་གྱི་རྨི་ལམ་སྐྱིད་པོ་དེ་འགྲིམས་འདུག ཁང་བའི་ནང་གི་འཚུབ་ཆ་
ལ་མཉམ་སྣང་གང་ཡང་འཇོག་གི་མེད། དུས་དེར། གྲོགས་པོ་དེ་ཁོ་ཚོའི་མདུན་དུ་ཡོང་
སྟེ། ལྷུག་ལྷུག་ཏུ་དགོད་བཞིན་གསར་སྒྲིག་ཁྱོ་ཤུག་ཟུང་གི་བཀྲ་ཤིས་པའི་ཉིན་མོ་འདིར།
ཁོ་དང་བཙོན་གྲོགས་རྣམས་ཀྱིས་བཟའ་ཟླ་གཉིས་ལ་ལེགས་སྐྱེས་ཡག་པོ་ཞིག་འབུལ་
བསམ་ཡོད། ཡིན་ན་ཡང་རང་གི་ཚེ་སྲོག་ཀྱང་རང་ལ་མི་དབང་བའི་མིར་མཚོན་ན། མི་
ཡུལ་གྱི་ལེགས་སྐྱེས་གང་ཞིག་འབུལ་ཐུབ་བམ། དེར་བརྟེན། ཁོ་ཚོས་དངོས་པོ་གཅིག་
ཁོ་ན་ཕུལ་བསམ་ཡིན་ཏེ། ལེགས་སྐྱེས་དེ་ཁོ་ནས་ད་གཟོད་གསར་སྒྲིག་བཟའ་ཟླ་ཟུང་ལ་
དགའ་མགུའི་སྐྱིད་སྣང་སྟེར་ལ། རིན་གྱིས་ཁུག་ཐབས་བྲལ་བ་ཞིག་ཡིན། གང་ཡིན་ཟེར་
ན། བཟའ་ཟླ་ཟུང་ལྷིང་འཇགས་ཀྱིས་ངང་གཉེན་སྟོན་གྱི་མཚན་མོ་ཐོག་མ་འདིར་ཁེར་
རྐྱང་དུ་རོལ་རྒྱུ་དང་། དེ་ནི་ཆེས་མཐའ་མཇུག་གི་མཚན་མོ་ཞིག་ཀྱང་ཡིན་ཞེས་བཤད།
བཙོན་གྲོགས་ཚོས་རང་ཉིད་ཕྱི་རོལ་གྱི་ཁང་བར་འཚང་དགོས་རུང་། ནང་རོལ་གྱི་ཁང་
མིག་ཆུང་ངུ་དེ་ཁོ་ཚོར་ཕུད་ནས་བཀོལ་སྤྱོད་བྱེད་དུ་འཇུག་རྒྱུའི་བསམ་འདོད་བཟློག་
ཐབས་བྲལ། གྲོགས་པོ་དེས་ཡང་ཚིག་གཅིག་བསྣན་བྱུང་སྟེ “ཤིན་ཏུ་ཐུང་བའི་ཆུ་ཚོད་
འགའི་དུས་ཡུན་བེད་སྤྱོད་གང་ལེགས་བྱོས། ཚེ་སྲོག་ནི་གཤིན་རྗེ་དྲུང་དུ་བང་རྩལ་གྱིས་
རྒྱུགས་བཞིན་ཡོད་པས། འཁྱུག་ཙམ་གྱི་དུས་ཡུན་ཀྱང་ང་ཚོར་སྦྱིན་མི་སྲིད། འདི་ལྟ་བུའི་
དུས་ཐུང་ནང་མི་སུ་ལ་གལ་སྲིད་བརྩེ་དུང་གི་ཕོ་ཉ་འབྱོར་བ་ཡིན་ན། གང་དགར་རོལ་
དགོས” ཞེས་ཟེར།
གཞོན་ནུ་མ་ངོ་ཚ་ནས་གདོང་དམར་པོར་གྱུར་ཅིང་། མཁུར་ཚོས་ནས་རྣ་རྩ་བར་
དམར་ལམ་ལམ་བྱེད། ཡིན་ནའང་། མོའི་ཁྱོ་གར་སྣང་དག་མེད་པར་གྲོགས་པོ་དེའི་མིག་
ཟུང་ལ་མི་གཡོལ་བར་བལྟས་ཏེ། ཡིད་འགུལ་ཐེབས་པའི་ངང་སྤུན་ཆུང་དང་གཉིས་སུ་
མེད་པའི་ལག་པར་དམ་པོར་འཇུས། ཁོ་ཚོས་ཚིག་གཅིག་ཀྱང་མི་བཤད་པར་ཕན་ཚུན་ལ་
ཧྲིག་གེར་ལྟ། སྐབས་དེར། སྐད་ཆེན་པོས་བཀོད་འདོམས་རྒྱག་མཁན་མེད་པར། སྐྱེས་པ་
རྣམས་ཀྱིས་རང་འགུལ་གྱིས་མག་པའི་ལྟག་རྒྱབ་ཏུ་ཕྲེང་བསྒྲིགས་པ་དང་། བུད་མེད་ཚོ་
བག་མའི་ཉེ་འགྲམ་ནས་ཕྲེང་བསྒྲིགས། ཚང་མའི་གདོང་ལ་གཟབ་ནན་གྱི་མདངས་ཤིག་
མངོན་བཞིན་ཞག་སྒྲོན་བཏེགས་ནས་མག་པ་དང་བག་མ་གཉིས་འཆི་བདག་གི་ལག་ནས་
གཡར་འོང་པའི་འཐབ་ཁང་དེའི་ནང་དུ་བསྐྱལ། ཀུན་གྱི་སེམས་སུ་གདུང་སེམས་སྐྱེས་པ་
ལོས་ཡིན། ཁོ་ཚོས་གནའ་བོའི་གཉེན་སྲོལ་རྙིང་བ་འདི་དྲན་བྱུང་བ་རེད།
དེར་མཐུད་ནས་ཁོ་ཚོས་མག་གསར་དང་བག་གསར་གཉིས་ཀྱི་ལྟག་རྒྱབ་ནས་སྒོ་
ཡང་མོར་གཏན་པ་དང་། སུས་ཀྱང་ཁོ་གཉིས་མི་འགྱངས་པར་གཉེན་སྒྲིག་གི་ཐོག་མའི་
མཚན་མོར་རོལ་འགྲོ་བའི་སྐབས་འདིར། ཕན་མེད་འོས་མིན་གྱི་ཀུ་རེ་ཐ་ཤལ་བ་ཞིག་
བརྗོད་མི་ཕོད་པ་རེད། རྒྱུ་མཚན་ནི་ཁོ་ཚོར་རང་ཉིད་ཀྱི་ལས་དབང་ལ་ཁ་ལོ་བསྒྱུར་
ནུས་བྲལ་ན་ཡང་། གཞན་པར་བདེ་སྐྱིད་ཀྱི་བགོ་སྐལ་སྦྱིན་ཐུབ་པ་ནས་བཟུང་། བརྗིད་
ཉམས་ལྡན་པའི་དམིགས་བསལ་གྱི་བརྩེ་བ་ཞིག་ཀུན་གྱི་སེམས་ཁོང་དུ་སྨུག་སྤྲིན་བཞིན་
འཐིབས་འདུག མི་རེ་རེས་སེམས་གཏིང་ནས་གཉེན་སྟོན་ལ་བཀའ་དྲིན་ཆེ་ཞུས་པ་སྟེ།
གཉེན་སྟོན་འདིས་ཁོ་ཚོ་བསམ་ཡན་ལ་སྐུལ་ནས། ཉི་མ་རེ་རེར་བཟློག་ཐབས་མེད་པའི་
ལས་དབང་ལ་བསམ་བློ་མི་འཁོར་ཞིང་། བཙོན་མ་འདི་རྣམས་མུན་ནག་ཁྲོད་ཐོར་ཏེ་
གཉིད་པའམ་ཡང་ན་སད་བཞིན་སོ་སོའི་རྩྭ་གདན་སྟེང་བསྣར་ནས། སྐྱ་རེངས་ཤར་བར་
སྒུག་འདུག ཁང་པའི་བར་སྣང་སྡུར་བའི་འབྱིན་རྔུབ་ཀྱིས་ཁྱབ་པ་ལས། དངན་པ་འཐེན་
མཁན་གཅིག་ཀྱང་མེད་པ་རེད།
ཉིན་གཉིས་པའི་ཞོགས་པར་དམག་མི་རྣམས་ནང་དུ་འོངས་ནས། བཙོན་མ་བརྒྱད་
ཅུ་གྱ་བཞི་བོ་གསོད་རར་འཁྲིད་གྲབས་བྱེད་སྐབས། ཚང་མ་སྔ་མོར་སད་དེ་གྲ་སྒྲིག་ཚགས་
སུ་ཆུད་པ་ཞིག་བྱས་འདུག གསར་སྒྲིག་བཟའ་ཟླ་གཉིས་གཉིད་དུ་ཞུགས་ནས་ཁང་
པའི་ནང་འཇམ་ཅག་གེར་འདུག ངལ་དུབ་ཐལ་དྲགས་པ་ལོས་ཡིན། ཐ་ན་གདངས་ལྕི་
བའི་མེ་མདའི་བརྡབས་སྒྲས་ཀྱང་གཉིད་དཀྲོག་མ་ཐུབ་པ་རེད། བདེ་སྐྱིད་ཀྱི་ཞིང་ཁམས་
འགྲིམས་པའི་གསར་སྒྲིག་བཟའ་ཟླ་ཟུང་གཤེད་མས་བཙན་ཤེད་ཀྱིས་དཀྲོག་ཏུ་མི་འཇུག་
ཕྱིར། འབོད་མི་ཞིག་རྐང་འཇབ་ལག་འཇབ་ཀྱིས་ནང་དུ་རྒྱུགས་འོང་བ་རེད། ཁོ་གཉིས་
ཀ་ལྷོད་ཤིག་གེར་ཕན་ཚུན་ལ་འཁྱུད་དེ་ཉལ་འདུག བག་གསར་གྱི་ལག་དཔུང་མག་པའི་
གཉའ་ལྟག་ལ་བཞག་ཅིང་། ཕར་བལྟས་ན་ཕྱིར་ལེན་རྒྱུ་བརྗེད་སོང་བ་འདྲ། གཉིད་དུ་
ཞུགས་འདུག་ནའང་བཞིན་ཉམས་སྔོན་ལྟར་མ་འགྱུར་བར། ཁོ་གཉིས་ཀའི་གདོང་ནས་
དགའ་སྐྱིད་ཀྱི་འཛུམ་ཟེར་སྤྲོ་བར་བྱེད། དེ་འདྲའི་ལྷོད་ལ་བབས་ཤིང་ཞི་འཇམ་དུ་ཆགས་
པ། གདུང་སེམས་ཀྱིས་ཕྱུག་པའི་གྲོགས་པོ་དེས་དཀྲོག་པར་སེམས་ཀྱིས་བཟོད་ཐབས་བྲལ་
ན་ཡང་། ཁོས་དལ་འགྱངས་བྱེད་མི་རུང་བས། ཐོག་མར་མག་གསར་སྒུལ་ཙམ་བྱས་ཤིང་།
ཧ་ཅང་བྲེལ་བའི་བསམ་པས་ཁོ་ལ་ད་ལྟ་ས་གང་དུ་ཡོད་པ་གསལ་འདེབས་བྱས། མག་
གསར་གྱིས་མིག་ཟུང་རབ་བེ་རིབ་བེར་ཕྱེ་བ་དང་། ལམ་སང་རང་ཉིད་གང་དུ་ཡོད་པ་ཡིད་
ལ་དྲན་ནས། བརྩེ་འདང་གི་གདངས་ལྕི་བའི་ངང་རང་གི་ཆུང་མ་ཡར་བསྐྱོར་ནས་ཙོག་ཏུ་
བཅུག བག་གསར་གྱིས་མིག་ཕྱེ་ནས་བལྟས་པ་ཙམ་གྱིས། བྱིས་པ་ཞིག་དང་མཚུངས་པར་
དངངས་སྐྲག་ཆེན་པོ་སྐྱེས། དེ་ནི་སྙིང་རྗེ་མེད་པའི་འཁྱག་སིབ་སིབ་ཀྱི་དངོས་ཡོད་གློ་བུར་
དུ་སླེབས་འོང་བས་རེད། དེ་ནས་མོས་སྐྱེས་པའི་གདོང་ལ་ཁ་ཕྱོགས་ཏེ་ཧ་གོ་བའི་ཚུལ་གྱིས་
དགོད་ཙམ་བྱས་ཏེ། “ངས་གྲ་སྒྲིག་བྱས་ཡོད” ཟེར།
མག་གསར་དང་བག་གསར་གཉིས་ལག་འཇུ་བྱས་ཏེ་ཁང་བ་ཕྱི་རིམ་མར་སླེབས་པར།
མི་ཚང་མ་རང་དབང་མེད་པར་ཕར་ཚུར་གཡོལ་ནས་ལམ་ཕྱེ་བས། བསམ་བཞིན་མ་ཡིན་
ངང་གསར་སྒྲིག་ཁྱོ་ཤུག་ཟུང་གིས་མདུན་ཕྱོགས་སུ་ལམ་སྣ་ཁྲིད་དེ་བཙོན་མ་རྣམས་ལྔ་
ལམ་དུ་ཆས་པ་རེད། རྒྱུན་པར་མི་རྣམས་གསོད་རར་བགྲོད་པའི་ཡིད་སྐྱོ་བའི་རུ་ཁག་ལ་སྔ་
མོ་ནས་གོམས་ལོབས་སུ་སོང་ཡོད་ནའང་། ད་རེས་མི་ཚང་མ་ཅུང་ཧ་ལས་པའི་མིག་གིས་
ངོ་མཚར་བའི་རུ་ཁག་འདི་དལ་མོར་བསྐྱོད་འགྲོ་བར་ལྟ། རྒྱུ་མཚན་ནི་སྣེ་ཁྲིད་པའི་མི་དེ་
གཉིས་ལས། ན་གཞོན་དམག་དཔོན་དང་སྤྱི་བོར་བག་གསར་གྱི་མེ་ཏོག་ཕྲེང་བ་བསྒྲོན་
པའི་བུ་མོ་དེ་གཉིས་ཀྱི་ལུས་སྟེང་དུ་རྒྱུན་ལྡན་མ་ཡིན་པའི་སྤྲོ་སྣང་ཞིག་གིས་ཁེངས་པ་
དང་། དེ་ནི་བདེ་སྐྱིད་ལ་བློ་གདེང་མངའ་བའི་རྣམ་འགྱུར་ཞིག་ཡིན་ཀྱང་སྲིད། ཚོར་བ་
རྟུལ་བོ་ཞིག་གི་སེམས་པས་ཀྱང་གུས་པ་མི་བྱེད་རང་དབང་ཅི། སྣང་ཚོར་ཞིག་ཏུ་འདིའི་
ནང་བླ་ན་མཐོ་བའི་གསང་བ་ཞིག་སྦས་ཡོད་པ་འདྲ་སྟེ། བཙོན་མ་གཞན་རྣམས་ཀྱང་ནམ་
རྒྱུན་གསོད་རར་བསྐྱོད་པ་ལྟར་གོམ་འགྲོས་དལ་ཞིང་འཁྱར་འཁྱོར་མ་ཡིན་པར། དེ་ལས་
ལྡོག་སྟེ་མི་རེ་རེའི་མིག་འོད་འཁྱུག་ཅིང་རྒོད་པ་དང་། བརྟན་ཞིང་འགྱུར་བ་མེད་པའི་ཡིད་
ཆེས་ཀྱིས་ཁེངས་བཞིན། གསར་སྒྲིག་བཟའ་ཟླ་ཟུང་ལ་ཧུར་རེར་བལྟས། ཁོ་གཉིས་ལ་
བསམ་ཡུལ་ལས་འདས་པའི་འདོད་དོན་གསུམ་མངོན་གྱུར་བྱས་པ་དང་། བདེ་སྐྱིད་ལྡན་
པའི་མི་འདི་གཉིས་ཀའི་ལུས་སྟེང་དུ་ད་དུང་ཡང་དོན་བཟང་ཞིག་འབྱུང་སྲིད་པ་ཡིན་ན།
དེ་ནི་ཆེས་མཐའ་མཇུག་གི་དོན་བཟང་དེ་ཡིན་དགོས་ཏེ། ཁོ་ཚོ་ཚང་མ་འཆི་བདག་གི་སོ་
བར་ནས་སྐྱོབ་རྒྱུ་དེའོ། །
ཡིན་ན་ཡང་། འཇིག་རྟེན་སྟེང་ངོ་མཚར་བའི་དོན་བྱ་མང་མོད། དོན་དམ་པར་ངོ་
མཚར་དེ་མཐོང་དཀོན་པ་ཞིག་རེད། སྐབས་དེར་ལིན་གྲོང་ཁྱེར་དུ་ཆེས་རྒྱུན་ལྡན་དུ་གྱུར་
པའི་དོན་བྱ་དེ་སྔར་ལྟར་བྱུང་བ་རེད། བཙོན་མ་སྐོར་ཁག་འདི་ཟམ་ཆེན་དེའི་ཕ་རོལ་གྱི་
པའོ་ལའོ་ཐུའི་འདམ་གཞོང་དེར་ཁྲིད་པར། རུ་ཁག་བཅུ་གཉིས་པའི་རྐང་དམག་གིས་དེ་
རུ་ཁོ་ཚོར་སྒུག་འདུག ཆ་སྙོམ་དུ་མེ་མདའ་གསུམ་གྱི་བོའུ་ཁ་མི་གཅིག་ལ་གཏད་ཡོད།
བཙོན་མའི་རུ་ཁག་གཅིག་བསྟར་ཕྲེང་གཅིག་རེ་བྱས་ནས་བསྒྲིགས་པ་དང་། མདེའུ་ཤར་
མོ་གཅིག་བསྟུད་མར་བརྒྱབ་ཚེ། མི་ཚང་མ་ལེབ་སེ་འགྱེལ་འགྲོ་བ་རེད། དེར་མཐུད་ནས་
དམག་མིས་ཁྲག་འཛེར་བཞིན་པའི་བམ་པོ་ལའོ་ནཱ་གཙང་པོར་བསྐྱུར་བ་དང་། དྲག་ཏུ་
འབབ་པའི་ཆུ་རྒྱུན་གྱིས་ཡ་མི་ང་བར་ཆ་རྒྱུས་མེད་པའི་ངོ་གདོང་དང་ལས་དབང་ཆུ་
བོའི་གཏིང་ལ་དྲངས། བག་གསར་གྱི་མེ་ཏོག་ཕྲེང་གོར་དེ་མི་འགྱངས་པར་གཙང་བོའི་
གཞུང་ལ་ནུབ་འགྲོ་བའི་བག་གསར་གྱི་སྤྱི་བོ་ནས་དལ་བུར་བྲལ་བ་དང་། དམིགས་ཡུལ་
མེད་ལ་ཧ་ཅང་མཚར་ཉམས་ཀྱིས་ཆིལ་ཆིལ་རྒྱུགས་པའི་རླབས་རྩེར་འཕྱོ་ཞིང་ཁུར་ནས་
འགྲོ་བ་མཇུག་མཐར་མི་མཐོང་བར་གྱུར། འཆི་བདག་གི་ཁ་སྒོ་ནས་འཕྲོག་འོང་བ་དང་།
རྗེས་དྲན་གྱི་རིན་ཐང་ལྡན་པའི་གཉེན་སྒྲིག་གི་ཉིན་དང་པོའི་མཚན་མོའི་དྲན་ཤེས་དེའང་
དེ་དང་བསྟུན་ནས་ཡལ་འགྲོ་བ་དང་། དུས་ཡུན་རིང་པོ་ཞིག་ནས་མི་ཚོས་གཏིང་བརྗེད་དུ
གྱུར་འགྲོ།
